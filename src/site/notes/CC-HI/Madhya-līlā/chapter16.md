---
{"dg-publish":true,"permalink":"/cc-hi/madhya-lila/chapter16/","created":"2025-01-05T19:42:34.469+05:30","updated":"2025-03-04T23:44:12.552+05:30"}
---


Madhya-līlā
Chapter 16

# Chapter 16 -     महाप्रभु द्वारा वृन्दावन जाने की चेष्टा

श्रील भक्तिविनोद ठाकुर ने अपने ग्रन्थ अमृत-प्रवाह-भाष्य में इस अध्याय का सारांश इस प्रकार दिया है। ‘‘जब श्री चैतन्य महाप्रभु ने वृन्दावन जाने की इच्छा प्रकट की , तो रामानन्द राय तथा सार्वभौम भट्टाचार्य ने अप्रत्यक्ष रूप से अनेक व्यवधान डाले। यथासमय बंगाल के सारे भक्त तीसरे वर्ष जगन्नाथ पुरी आये। इस बार वैष्णवों की पत्नियाँ अपने साथ तरह-तरह का भोजन लाई थीं , क्योंकि वे जगन्नाथ पुरी में श्री चैतन्य महाप्रभु को निमन्त्रित करना चाहती थीं। जब भक्तगण आ गये , तो चैतन्य महाप्रभु ने उन्हें फूलों की मालाएँ आशीर्वाद स्वरूप भेजीं। उस वर्ष भी गुण्डिचा मन्दिर की सफाई की गई और जब चातुर्मास्य का काल बीत गया , तो सारे भक्त बंगाल में अपने घर वापस चले गये। चैतन्य महाप्रभु ने नित्यानन्द प्रभु को प्रतिवर्ष नीलाचल आने से मना किया। कुलीनग्राम के निवासियों द्वारा प्रश्न किये जाने पर चैतन्य महाप्रभु ने पुन: वैष्णवों के लक्षण बताए। विद्यानिधि भी जगन्नाथ पुरी आये और उन्होंने ओड़न षष्ठी उत्सव देखा। जब भक्तों ने महाप्रभु से विदाई ली , तो महाप्रभु वृन्दावन जाने के लिए दृढ़-संकल्प थे और वे विजयदशमी के दिन वे चल पड़े।

महाराज प्रतापरुद्र ने श्री चैतन्य महाप्रभु की वृन्दावन यात्रा के लिए अनेक प्रकार के प्रबन्ध किये। जब महाप्रभु ने चित्रोत्पला नदी पार कर ली , तो रामानन्द राय , मर्दराज तथा हरिचन्दन उनके साथ-साथ गये। श्री चैतन्य महाप्रभु ने गदाधर पण्डित से अनुरोध किया कि वे नीलाचल , जगन्नाथ पुरी वापस जाएँ , किन्तु उन्होंने इस आदेश का पालन नहीं किया। श्री चैतन्य महाप्रभु ने कटक पहुँचकर गदाधर पण्डित से नीलाचल वापस जाने के लिए पुन: अनुरोध किया और भद्रक पहुँचकर रामानन्द राय को भी विदा कर दिया। इसके बाद श्री चैतन्य महाप्रभु ने उड़ीसा की सीमा पार की और नाव से पानिहाटि आ पहुँचे। इसके बाद वे राघव पण्डित के घर गये। वहाँ से वे कुमारहट्ट गये और अन्त में कुलिया गये , जहाँ उन्होंने कई अपराधियों को क्षमादान दिया। वहाँ से वे रामकेलि गये , जहाँ वे श्री रूप और सनातन को मिले तथा उन्हें अपने प्रधान शिष्यों के रूप में स्वीकार किया। रामकेलि से लौटते समय उनकी भेंट रघुनाथ दास से हुई , जिन्हें महाप्रभु ने उपदेश देकर घर वापस भेज दिया। तत्पश्चात् महाप्रभु नीलाचल लौट आये और किसी साथी को लिये बिना ही वृन्दावन जाने की योजना बनाने लगे।


## Verse md/16/1
गौड़ोद्यानं गौर-मेघ: सिञ्चन्स्वालोकनामृतै: ।
भवाग्नि-दग्ध-जनता-वीरुध: समजीवयत् ॥१॥
*गौड़-उद्यानम् —गौड़ देश नामक उद्यान पर ; गौर-मेघ: —गौर नामक मेघ ; सिञ्चन् —जल बरसाकर ; स्व —अपने ; आलोकन-अमृतै: —दृष्टि रूपी अमृत से ; भव-अग्नि —भौतिक अस्तित्व की दावाग्नि ; दग्ध —जले हुए ; जनता —जनता ; वीरुध: —जो लताओं एवं पौधों के समान है ; समजीवयत् —पुनर्ज्जीवित किया।*


### अनुवाद
श्री चैतन्य महाप्रभु रूपी बादल ने अपनी दृष्टिरूपी अमृत से गौड़देश के उद्यान को सींचा और उन लोगों को जीवन प्रदान किया, जो लताओं तथा वृक्षों की भाँति भौतिक अस्तित्व की दावाग्नि से जल रहे थे।


## Verse md/16/2
जय जय गौरचन्द्र जय नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय जय ; गौरचन्द्र —श्री चैतन्य महाप्रभु ; जय —जय हो ; नित्यानन्द —नित्यानन्द प्रभु ; जय —जय हो ; अद्वैत-चन्द्र —अद्वैत आचार्य ; जय —जय हो ; गौर-भक्त-वृन्द —श्री चैतन्य महाप्रभु के भक्तों की।*


### अनुवाद
श्री चैतन्य महाप्रभु की जय हो! श्री नित्यानन्द प्रभु की जय हो! अद्वैतचन्द्र की जय हो तथा महाप्रभु के समस्त भक्तों की जय हो!


## Verse md/16/3
प्रभुर हइल इच्छा याइते वृन्दावन ।
शुनिया प्रतापरुद्र हइला विमन ॥३॥
*प्रभुर —श्री चैतन्य महाप्रभु की ; हइल —थी ; इच्छा —इच्छा ; याइते —जाने की ; वृन्दावन —वृन्दावन ; शुनिया —सुनकर ; प्रतापरुद्र —महाराज प्रतापरुद्र ; हइला विमन —उदास हो गये।*


### अनुवाद
जब श्री चैतन्य महाप्रभु ने वृन्दावन जाने का निश्चय किया, तो महाराज प्रतापरुद्र यह समाचार सुनकर अत्यन्त खिन्न हो उठे।


## Verse md/16/4
सार्वभौम, रामानन्द, आनि’ दुइ जन ।
दुँहाके कहेन राजा विनय-वचन ॥४॥
*सार्वभौम —सार्वभौम भट्टाचार्य और ; रामानन्द —रामानन्द को ; आनि’ —बुलाकर ; दुइ जन —दोनों व्यक्ति ; दुँहाके —उन दोनों को ; कहेन —कहा ; राजा —राजा ने ; विनय-वचन —विनयपूर्वक शब्द।*


### अनुवाद
अतएव राजा ने सार्वभौम भट्टाचार्य तथा रामानन्द राय को बुलवा भेजा और उनसे विनीत शब्द कहे।


## Verse md/16/5
नीलाद्रि छाड़ि’ प्रभुर मन अन्यत्र याइते ।
तोमरा करह यत्न ताँहारे राखिते ॥५॥
*नीलाद्रि —जगन्नाथ पुरी ; छाड़ि’ —छोड़कर ; प्रभुर —श्री चैतन्य महाप्रभु का ; मन —मन ; अन्यत्र —किसी और जगह ; याइते —जाने को ; तोमरा —आप दोनों ; करह —करो ; यत्न —प्रयास ; ताँहारे —उनको ; राखिते —रखने का।*


### अनुवाद
महाराज प्रतापरुद्र ने कहा, ‘‘कृपा करके श्री चैतन्य महाप्रभु को जगन्नाथ पुरी में ही रखने का प्रयास करें, क्योंकि अब वे अन्यत्र जाने की सोच रहे हैं।


## Verse md/16/6
ताँहा विना एइ राज्य मोरे नाहि भाय ।
गोसाञि राखिते करह नाना उपाय ॥६॥
*ताँहा विना —उनके बिना ; एइ राज्य —यह राज्य ; मोरे —मुझे ; नाहि भाय —अच्छा नहीं लगता ; गोसाञि —श्री चैतन्य महाप्रभु को ; राखिते —रखने के लिए ; करह —करो ; नाना उपाय —नाना उपाय।*


### अनुवाद
‘‘श्री चैतन्य महाप्रभु के बिना मेरा यह राज्य मुझे अच्छा नहीं लग रहा। अतएव ऐसा उपाय करें कि महाप्रभु यहीं रुके रहें।’’


## Verse md/16/7
रामानन्द, सार्वभौम, दुइ-जना-स्थाने ।
तबे युक्ति करे प्रभु——‘याब वृन्दावने’ ॥७॥
*रामानन्द —रामानन्द ; सार्वभौम —सार्वभौम ; दुइ-जना-स्थाने —दोनों व्यक्तियों के आगे ; तबे —तब ; युक्ति करे —परामर्श किया ; प्रभु —श्री चैतन्य महाप्रभु ; याब वृन्दावने —मैं वृन्दावन जाऊँगा।*


### अनुवाद
इसके बाद श्री चैतन्य महाप्रभु ने रामानन्द राय तथा सार्वभौम से परामर्श किया और कहा, ‘‘मैं वृन्दावन जाऊँगा।’’


## Verse md/16/8
दुँहे कहे,——रथ-यात्रा कर दरशन ।
कार्तिक आइले, तबे करिह गमन ॥८॥
*दुँहे कहे —दोनों ने कहा ; रथ-यात्रा —रथयात्रा ; कर दरशन —कृपया दर्शन करो ; कार्तिक आइले —कार्तिक मास के आने पर ; तबे —उस समय ; करिह गमन —आप जा सकते हैं।*


### अनुवाद
रामानन्द राय तथा सार्वभौम भट्टाचार्य ने महाप्रभु से प्रार्थना की कि वे सर्वप्रथम रथयात्रा उत्सव मना लें, तब कार्तिक मास आने पर वृन्दावन जाएँ।


## Verse md/16/9
कार्तिक आइले कहे——एबे महा-शीत ।
दोल-यात्रा देखि’ याओ——एइ भाल रीत ॥९॥
*कार्तिक आइले —जब कार्तिक मास आया ; कहे —उन दोनों ने कहा ; एबे —अब ; महा-शीत —अत्यन्त ठंड ; दोल-यात्रा देखि’ —‘दोल यात्रा’ उत्सव देखने के बाद ; याओ —आप जाएँ ; एइ —यह ; भाल रीत —एक अच्छा कार्यक्रम है।*


### अनुवाद
किन्तु जब कार्तिक मास आया तो दोनों ने महाप्रभु से कहा, ‘‘अब बहुत जाड़ा पड़ रहा है। अच्छा हो यदि आप दोल-यात्रा उत्सव देखकर जायें। यह अत्युत्तम रहेगा।’’


## Verse md/16/10
आजि-कालि करि’ उठाय विविध उपाय ।
याइते सम्मति ना देय विच्छेदेर भय ॥१०॥
*आजि-कालि करि’ —आजकल करके ; उठाय —उन्होंने रखे ; विविध उपाय —विविध युक्तियाँ ; याइते —जाने की ; सम्मति —अनुमति ; ना देय —नहीं दी ; विच्छेदेर भय —बिछोह के भय से।*


### अनुवाद
इस तरह उन दोनों ने महाप्रभु को अप्रत्यक्ष रूप से वृन्दावन जाने की अनुमति न देने के लिए अनेक अवरोध उपस्थित किये। वे ऐसा इसलिए कर रहे थे, क्योंकि वे उनके विछोह से भयभीत थे।


## Verse md/16/11
यद्यपि स्वतन्त्र प्रभु नहे निवारण ।
भक्त-इच्छा विना प्रभु ना करे गमन ॥११॥
*यद्यपि —यद्यपि ; स्वतन्त्र —पूर्णरूपेण स्वतंत्र ; प्रभु —श्री चैतन्य महाप्रभु ; नहे निवारण —उनको रोके नहीं जा सकते थे ; भक्त-इच्छा विना —भक्तों की इच्छा के बिना ; प्रभु —श्री चैतन्य महाप्रभु ; ना करे गमन —नहीं गये।*


### अनुवाद
यद्यपि श्री चैतन्य महाप्रभु पूर्णतया स्वतन्त्र हैं और उन्हें रोक पाने में कोई समर्थ नहीं है, किन्तु तो भी वे अपने भक्तों की अनुमति के बिना नहीं गये।


## Verse md/16/12
तृतीय वत्सरे सब गौड़ेर भक्त-गण ।
नीलाचले चलिते सबार हैल मन ॥१२॥
*तृतीय वत्सरे —तीसरे वर्ष ; सब —सब ; गौड़ेर भक्त-गण —बंगाल के भक्तगण ; नीलाचले —जगन्नाथ पुरी ; चलिते —जाने के लिए ; सबार —सबका ; हैल —था ; मन —मन।*


### अनुवाद
तीसरे वर्ष भी बंगाल के सारे भक्त पुन: जगन्नाथ पुरी जाना चाहते थे।


## Verse md/16/13
सबे मेलि’ गेला अद्वैत आचार्येर पाशे ।
प्रभु देखिते आचार्य चलिला उल्लासे ॥१३॥
*सबे —सभी ; मेलि’ —इकट्ठे होकर ; गेला —गये ; अद्वैत —अद्वैत ; आचार्येर —नवद्वीप के नेता के ; पाशे —पास ; प्रभु देखिते —श्री चैतन्य महाप्रभु से मिलने के लिए ; आचार्य —अद्वैत आचार्य ; चलिला —चल पड़े ; उल्लासे —अत्यन्त प्रसन्न होकर।*


### अनुवाद
सारे बंगाली भक्त अद्वैत आचार्य के पास आये और अद्वैत आचार्य अत्यन्त उल्लासपूर्वक श्री चैतन्य महाप्रभु का दर्शन करने जगन्नाथ पुरी के लिए रवाना हो गये।


## Verse md/16/14-15
यद्यपि प्रभुर आज्ञा गौड़ेते रहिते ।
नित्यानन्द-प्रभुके प्रेम-भक्ति प्रकाशिते ॥१४॥
तथापि चलिला महाप्रभुरे देखिते ।
नित्यानन्देर प्रेम-चेष्टा के पारे बुझिते ॥१५॥
*यद्यपि —यद्यपि ; प्रभुर —श्री चैतन्य महाप्रभु की ; आज्ञा —आज्ञा ; गौड़ेते रहिते —बंगाल में रहने के लिए ; नित्यानन्द-प्रभुके —नित्यानन्द प्रभु को ; प्रेम-भक्ति —भगवत्-प्रेम भक्ति का ; प्रकाशिते —प्रचार करने के लिए ; तथापि —फिर भी ; चलिला —चले गये ; महाप्रभुरे —श्री चैतन्य महाप्रभु को ; देखिते —मिलने ; नित्यानन्देर —नित्यानन्द प्रभु की ; प्रेम-चेष्टा —प्रेम की गतिविधियाँ ; के —कौन ; पारे —सक्षम है ; बुझिते —समझने में।*


### अनुवाद
यद्यपि महाप्रभु ने नित्यानन्द प्रभु को बंगाल में रहकर भगवत्प्रेम का विस्तार करने के लिए कहा था, लेकिन नित्यानन्द प्रभु महाप्रभु का दर्शन करने के लिए रवाना हो गये। भला नित्यानन्द प्रभु के प्रेमभाव को कौन समझ सकता है?


## Verse md/16/16-17
आचार्यरत्न, विद्यानिधि, श्रीवास, रामाइ ।
वासुदेव, मुरारि, गोविन्दादि तिन भाइ ॥१६॥
राघव पण्डित निज-झालि साजाञा ।
कुलीन-ग्राम-वासी चले पट्ट-डोरी लञा ॥१७॥
*आचार्यरत्न —आचार्यरत्न ; विद्यानिधि —विद्यानिधि ; श्रीवास —श्रीवास ; रामाइ —रामाइ ; वासुदेव —वासुदेव ; मुरारि —मुरारि ; गोविन्द-आदि तिन भाइ —गोविन्द तथा उसके दो भाई ; राघव पण्डित —राघव पण्डित ; निज-झालि —अपने थैले ; साजाञा —छाँटकर ; कुलीन-ग्राम-वासी —कुलीन-ग्राम के निवासी ; चले —चल पड़े ; पट्ट-डोरी लञा —रेशमी रस्सियाँ लेकर।*


### अनुवाद
आचार्यरत्न, विद्यानिधि, श्रीवास, रामाइ, वासुदेव, मुरारि, गोविन्द तथा उसके दो भाई एवं राघव पण्डित समेत नवद्वीप के सारे भक्तजन चल पड़े। राघव पण्डित अपने साथ विभिनन प्रकार के भोजन के झोले लेकर चल पड़े। कुलीनग्राम के निवासी भी रेशमी रस्सियाँ लेकर चल पड़े।


## Verse md/16/18
खण्ड-वासी नरहरि, श्री-रघुनन्दन ।
सर्व-भक्त चले, तार के करे गणन ॥१८॥
*खण्ड-वासी नरहरि —खंड ग्राम के निवासी नरहरी ; श्री-रघुनन्दन —श्री रघुनन्दन ; सर्व-भक्त —सभी भक्त ; चले —चल पड़े ; तार —उनकी ; के —कौन ; करे गणन —गणना कर सकता है।*


### अनुवाद
खण्डग्राम के निवासी नरहरि तथा श्री रघुनन्दन एवं अन्य अनेक भक्त भी रवाना हो गये। भला उनकी गिनती कौन कर सकता है?


## Verse md/16/19
शिवानन्द-सेन करे घाटि समाधान ।
सबारे पालन करि’ सुखे लञा यान ॥१९॥
*शिवानन्द-सेन —शिवानन्द सेन ; करे —किया ; घाटि समाधान —चुंगी देने के लिए खर्च की व्यवस्था ; सबारे —प्रत्येक ; पालन —पालन ; करि’ —करके ; सुखे —सुखपूर्वक ; लञा —लेकर ; यान —गये।*


### अनुवाद
शिवानन्द सेन पर सारी टोली का भार था। उन्होंने कर वसूले जाने वाले स्थानों पर कर चुकाये जाने की व्यवस्था की। उन्होंने सारे भक्तों की निगरानी का जिम्मा ले रखा था और उनके साथ वे सुखपूर्वक यात्रा कर रहे थे।


## Verse md/16/20
सबार सर्व-कार्य करेन, देन वासा-स्थान ।
शिवानन्द जाने उड़िया-पथेर सन्धान ॥२०॥
*सबार —उन सबका ; सर्व-कार्य —सब कार्य ; करेन —उन्होंने किया ; देन —दिया ; वासा-स्थान —निवासस्थान ; शिवानन्द —शिवानन्द ; जाने —जानते थे ; उड़िया-पथेर —उड़ीसा के मार्ग ; सन्धान —संगम-स्थान।*


### अनुवाद
शिवानन्द सेन भक्तों की सभी आवश्यकताओं को पूरी करते। विशेष रूप से उन्होंने उनके रहने के लिए कमरों की व्यवस्था की और वे उड़ीसा के सभी मार्ग जानते थे।


## Verse md/16/21
से वत्सर प्रभु देखिते सब ठाकुराणी ।
चलिला आचार्य-सङ्गे अच्युत-जननी ॥२१॥
*से वत्सर —उस वर्ष ; प्रभु —श्री चैतन्य महाप्रभु के ; देखिते —दर्शन के लिए ; सब ठाकुराणी —सभी भक्तों की पत्नियाँ ; चलिला —गईं ; आचार्य-सङ्गे —अद्वैत आचार्य के साथ ; अच्युत-जननी —अच्युतानन्द की माता।*


### अनुवाद
उस वर्ष भक्तों की पत्नियाँ (ठाकुरानियाँ) भी श्री चैतन्य महाप्रभु का दर्शन करने गईं। अच्युतानन्द की माता सीतादेवी अद्वैत आचार्य के साथ गईं।


## Verse md/16/22
श्रीवास पण्डित-सङ्गे चलिला मालिनी ।
शिवानन्द-सङ्गे चले ताँहार गृहिणी ॥२२॥
*श्रीवास पण्डित-सङ्गे —श्रीवास पण्डित के साथ ; चलिला —गई ; मालिनी —उनकी पत्नी मालिनी ; शिवानन्द-सङ्गे —शिवानन्द सेन के साथ ; चले —गई ; ताँहार —उनकी ; गृहिणी —पत्नी।*


### अनुवाद
श्रीवास पण्डित अपनी पत्नी मालिनी को ले गये और शिवानन्द सेन की पत्नी भी अपने पति के साथ गई।


## Verse md/16/23
शिवानन्देर बालक, नाम——चैतन्य-दास ।
तेंहो चलियाछे प्रभुरे देखिते उल्लास ॥२३॥
*शिवानन्देर बालक —शिवानन्द का पुत्र ; नाम —नामक ; चैतन्य-दास —चैतन्य दास ; तेंहो —वह ; चलियाछे —जा रहा था ; प्रभुरे —श्री चैतन्य महाप्रभु के ; देखिते —दर्शन के लिए ; उल्लास —प्रसन्न होकर।*


### अनुवाद
शिवानन्द सेन का पुत्र चैतन्य दास भी परम प्रसन्नतापूर्वक महाप्रभु के दर्शन की इच्छा से उन सबके साथ जा रहा था।


## Verse md/16/24
आचार्यरत्न-सङ्गे चले ताँहार गृहिणी ।
ताँहार प्रेमेर कथा कहिते ना जानि ॥२४॥
*आचार्यरत्न-सङ्गे —चन्द्रशेखर के साथ ; चले —गई ; ताँहार —उनकी ; गृहिणी —पत्नी ; ताँहार —उनके ; प्रेमेर कथा —प्रेमभाव का वर्णन ; कहिते —करने के लिए ; ना जानि —मैं नहीं जानता कैसे।*


### अनुवाद
चन्द्रशेखर (आचार्यरत्न) की पत्नी भी गईं। महाप्रभु के प्रति चन्द्रशेखर के प्रेम की महानता का वर्णन मेरे बूते की बात नहीं है।


## Verse md/16/25
सब ठाकुराणी महाप्रभुके भिक्षा दिते ।
प्रभुर नाना प्रिय द्रव्य निल घर हैते ॥२५॥
*सब ठाकुराणी —महान् भक्तों की सभी पत्नियाँ ; महाप्रभुके —श्री चैतन्य महाप्रभु को ; भिक्षा दिते —भोजन देने के लिए ; प्रभुर —श्री चैतन्य महाप्रभु का ; नाना —नाना प्रकार के ; प्रिय द्रव्य —प्रिय व्यंजन ; निल —ले लिए ; घर हैते —घर से।*


### अनुवाद
महान् भक्तों की सारी पत्नियाँ महाप्रभु को तरह-तरह का भोजन भेंट करने के लिए अपने-अपने घरों से महाप्रभु की मनपसन्द वस्तुएँ ले आई थीं।


## Verse md/16/26
शिवानन्द-सेन करे सब समाधान ।
घाटियाल प्रबोधि’ देन सबारे वासा-स्थान ॥२६॥
*शिवानन्द-सेन —शिवानन्द सेन ने ; करे —की ; सब समाधान —सारी व्यवस्था ; घाटियाल —कर लगाने वाले सभी अधिकारी ; प्रबोधि’ —सन्तुष्ट करके ; देन —दिया ; सबारे —प्रत्येक को ; वासा-स्थान —निवासस्थान।*


### अनुवाद
जैसा कहा जा चुका है, शिवानन्द सेन ने टोली की सभी आवश्यकताओं का प्रबन्ध किया। विशेषतया वे कर वसूल करने वाले व्यक्तियों को शान्त करते और हर एक के लिए विश्राम-स्थल ढूँढते थे।


## Verse md/16/27
भक्ष्य दिया करेन सबार सर्वत्र पालने ।
परम आनन्दे यान प्रभुर दरशने ॥२७॥
*भक्ष्य दिया —भोजन देकर ; करेन —उन्होंने किया ; सबार —प्रत्येक का ; सर्वत्र —सब जगह ; पालने —पालन ; परम आनन्दे —परम प्रसन्नतापूर्वक ; यान —वे गये ; प्रभुर दरशने —श्री चैतन्य महाप्रभु के दर्शन करने।*


### अनुवाद
शिवानन्द सेन सभी भक्तों को भोजन देते थे और रास्ते-भर उनकी देख-रेख करते थे। इस तरह वे परम प्रसन्नतापूर्वक श्री चैतन्य महाप्रभु का दर्शन करने जगन्नाथ पुरी गये।


## Verse md/16/28
रेमुणाय आसिया कैल गोपीनाथ दरशन ।
आचार्य करिल ताहाँ कीर्तन, नर्तन ॥२८॥
*रेमुणाय —रेमुणा ; आसिया —आकर ; कैल —किये ; गोपीनाथ दरशन —गोपीनाथ के दर्शन ; आचार्य —अद्वैत आचार्य ; करिल —किया ; ताहाँ —वहाँ ; कीर्तन —कीर्तन ; नर्तन —नृत्य।*


### अनुवाद
जब वे सब रेमुणा पहुँचे, तो सारे लोग भी गोपीनाथ का दर्शन करने गये। वहाँ मन्दिर में अद्वैत आचार्य ने नृत्य किया और गाया।


## Verse md/16/29
नित्यानन्देर परिचय सब सेवक सने ।
बहुत सम्मान आसि’ कैल सेवक-गणे ॥२९॥
*नित्यानन्देर —नित्यानन्द प्रभु का ; परिचय —परिचय ; सब —सब ; सेवक सने —मन्दिर के पुजारियों से ; बहुत सम्मान —बहुत सम्मान ; आसि’ —आकर ; कैल —किया ; सेवक-गणे —सभी पुजारियों ने।*


### अनुवाद
मन्दिर के सारे पुजारी श्री नित्यानन्द प्रभु से पहले से परिचित थे; अतएव वे सब आये और उन्होंने प्रभु का बहुत सम्मान किया।


## Verse md/16/30
सेइ रात्रि सब महान्त ताहाञि रहिला ।
बार क्षीर आनि’ आगे सेवक धरिला ॥३०॥
*सेइ रात्रि —उस रात ; सब महान्त —सभी महान् भक्त ; ताहाञि रहिला —वहीं रहे ; बार —बारह पात्र ; क्षीर —खीर ; आनि’ —लाकर ; आगे —नित्यानन्द प्रभु के आगे ; सेवक —पुजारियों ने ; धरिला —रख दिये।*


### अनुवाद
उस रात सारे बड़े-बड़े भक्त मन्दिर में रहे और पुरोहितों ने दूध की खीर के बारह पात्र लाकर नित्यानन्द प्रभु के सामने रख दिये।


## Verse md/16/31
क्षीर बाँटि’ सबारे दिल प्रभु-नित्यानन्द ।
क्षीर-प्रसाद पाञा सबार बाड़िल आनन्द ॥३१॥
*क्षीर —खीर ; बाँटि’ —बाँटकर ; सबारे —सबको ; दिल —दे दी ; प्रभु-नित्यानन्द —नित्यानन्द प्रभु ; क्षीर-प्रसाद —खीर का प्रसाद ; पाञा —पाकर ; सबार —सबका ; बाड़िल —बढ़ गया ; आनन्द —दिव्य आनन्द।*


### अनुवाद
नित्यानन्द प्रभु ने इस खीर को प्रसाद रूप में हर एक को बाँट दिया। इस तरह हर एक का दिव्य आनन्द बढ़ गया।


## Verse md/16/32
माधव-पुरीर कथा, गोपाल-स्थापन ।
ताँहारे गोपाल यैछे मागिल चन्दन ॥३२॥
*माधव-पुरीर कथा —माधवेन्द्र पुरी की कथा ; गोपाल-स्थापन —गोपाल की पूर्ति की स्थापना ; ताँहारे —उनसे ; गोपाल —भगवान् गोपाल ; यैछे —जैसे ; मागिल —उन्होंने माँगा ; चन्दन —चन्दन।*


### अनुवाद
तब सबने माधवेन्द्र पुरी द्वारा गोपाल-अर्चाविग्रह की स्थापना की कहानी की चर्चा की और इसकी भी चर्चा की कि किस तरह गोपाल ने उनसे चन्दन माँगा था।


## Verse md/16/33
ताँर लागि’ गोपीनाथ क्षीर चुरि कैल ।
महाप्रभुर मुखे आगे ए कथा शुनिल ॥३३॥
*ताँर लागि’ —उन (माधवेन्द्रपुरी) के लिए ; गोपीनाथ —गोपीनाथ नामक अर्चाविग्रह ; क्षीर —खीर ; चुरि —चुराकर ; कैल —किया ; महाप्रभुर मुखे —श्री चैतन्य महाप्रभु के मुख से ; आगे —पहले ; ए कथा —यह घटना ; शुनिल —सुनी थी।*


### अनुवाद
गोपीनाथ ने ही माधवेन्द्र पुरी के लिए खीर चुराई थी। इस घटना का वर्णन स्वयं श्री चैतन्य महाप्रभु पहले कर चुके थे।


## Verse md/16/34
सेइ कथा सबार मध्ये कहे नित्यानन्द ।
शुनिया वैष्णव-मने बाड़िल आनन्द ॥३४॥
*सेइ कथा —वही घटना ; सबार मध्ये —उन सबके मध्य ; कहे —सुनाई ; नित्यानन्द —नित्यानन्द प्रभु ने ; शुनिया —सुनकर ; वैष्णव-मने —सभी वैष्णवों के मन में ; बाड़िल —बढ़ गया ; आनन्द —दिव्य आनन्द।*


### अनुवाद
यही कथा भगवान् नित्यानन्द ने सारे भक्तों को फिर से सुनाई। इस कथा को फिर से सुनकर भक्तों का दिव्य आनन्द बढ़ गया।


### तात्पर्य
यहाँ पर महाप्रभु मुखे अर्थात् ‘‘श्री चैतन्य महाप्रभु के मुख से’’ शब्द महत्त्वपूर्ण हैं , क्योंकि श्री चैतन्य महाप्रभु ने माधवेन्द्र पुरी की कथा सबसे पहले अपने गुरु श्रीपाद ईश्वर पुरी के मुख से सुनी थी। यह कथा मध्यलीला के चौथे अध्याय में अठारहवें श्लोक में दी हुई है। शान्तिपुर में श्री अद्वैत के घर पर कुछ समय तक रुकने के बाद महाप्रभु ने यह कथा नित्यानन्द प्रभु , जगदानन्द प्रभु , दामोदर पण्डित तथा मुकुन्द दास को सुनाई थी। जब ये लोग रेमुणा में गोपीनाथ के मन्दिर में गये , तो महाप्रभु ने माधवेन्द्र पुरी द्वारा गोपाल-अर्चाविग्रह की स्थापना तथा गोपीनाथ द्वारा खीर की चोरी का वर्णन किया था। इस घटना के कारण भगवान् गोपीनाथ क्षीरचोरा के नाम से विख्यात हैं।


## Verse md/16/35
एइ-मत चलि’ चलि’ कटक आइला ।
साक्षि-गोपाल देखि’ सबे से दिन रहिला ॥३५॥
*एइ-मत —इस प्रकार ; चलि’ चलि’ —चलते चलते ; कटक आइला —वे कटक पहुँच गये ; साक्षि-गोपाल देखि’ —साक्षी गोपाल अर्चाविग्रह को देखकर ; सबे —सभी भक्त ; से दिन —उस दिन ; रहिला —वहाँ रह गये।*


### अनुवाद
इस तरह चलते चलते भक्तगण कटक शहर पहुँचे, जहाँ पर वे एक दिन रहे और उन्होंने साक्षि-गोपाल का मन्दिर देखा।


## Verse md/16/36
साक्षि-गोपालेर कथा कहे नित्यानन्द ।
शुनिया वैष्णव-मने बाड़िल आनन्द ॥३६॥
*साक्षि-गोपालेर —साक्षी गोपाल की ; कथा —कथा ; कहे —वर्णन की ; नित्यानन्द —नित्यानन्द प्रभु ने ; शुनिया —सुनकर ; वैष्णव-मने —सभी वैष्णवों के मन में ; बाड़िल —बढ़ गया ; आनन्द —दिव्य आनन्द।*


### अनुवाद
जब नित्यानन्द प्रभु ने साक्षि-गोपाल के सारे कार्यकलाप कह सुनाये, तो सारे वैष्णवों के मनों में दिव्य आनन्द उमड़ आया।


### तात्पर्य
इन कार्यकलापों के लिए देखें मध्यलीला अध्याय ५ , श्लोक ८-१३८।


## Verse md/16/37
प्रभुके मिलिते सबार उत्कण्ठा अन्तरे ।
शीघ्र करि’ आइला सबे श्री-नीलाचले ॥३७॥
*प्रभुके मिलिते —श्री चैतन्य महाप्रभु को मिलने के लिए ; सबार —सबकी ; उत्कण्ठा —उत्सुकता ; अन्तरे —हृदय में ; शीघ्र करि’ —शीघ्र ; आइला —पहुँच गये ; सबे —वे सब ; श्री-नीलाचले —जगन्नाथ पुरी।*


### अनुवाद
टोली के सारे लोग महाप्रभु को देखने के लिए मन में बड़े उत्सुक थे, अतएव वे जल्दी-जल्दी जगन्नाथ पुरी की ओर चले।


## Verse md/16/38
आठारनालाके आइला गोसाञि शुनिया ।
दुइ-माला पाठाइला गोविन्द-हाते दिया ॥३८॥
*आठारनालाके —आठारनाला ; आइला —वे पहुँच गये ; गोसाञि —श्री चैतन्य महाप्रभु ; शुनिया —सुनकर ; दुइ-माला —दो मालाएँ ; पाठाइला —भेजी ; गोविन्द-हाते दिया —गोविन्द के हाथों से।*


### अनुवाद
जब वे सब आठारनाला नामक पुल पर आ गये, तो श्री चैतन्य महाप्रभु ने उनके आने का समाचार सुनकर गोविन्द के हाथों दो फूल-मालाएँ भेजीं।


## Verse md/16/39
दुइ माला गोविन्द दुइ-जने पराइल ।
अद्वैत, अवधूत-गोसाञि बड़ सुख पाइल ॥३९॥
*दुइ माला —दोनों मालाएँ ; गोविन्द —गोविन्द ; दुइ-जने पराइल —दो व्यक्तियों (अद्वैत आचार्य और नित्यानन्द प्रभु) के गले में डाल दी ; अद्वैत —अद्वैत आचार्य ; अवधूत-गोसाञि —नित्यानन्द प्रभु ; बड़ सुख पाइल —अत्यन्त प्रसन्न हो गये।*


### अनुवाद
गोविन्द ने वे दोनों मालाएँ अद्वैत आचार्य तथा नित्यानन्द प्रभु को भेंट कीं। इससे वे दोनों अत्यन्त सुखी हुए।


## Verse md/16/40
ताहाञि आरम्भ कैल कृष्ण-सङ्कीर्तन ।
नाचिते नाचिते चलि’ आइला दुइ-जन ॥४०॥
*ताहाञि —उसी स्थल पर ; आरम्भ कैल —आरम्भ किया ; कृष्ण-सङ्कीर्तन —भगवान् कृष्ण के पवित्र नाम का संकीर्तन ; नाचिते नाचिते —नाचते नाचते ; चलि’ —चल रहे थे ; आइला —पहुँच गये ; दुइ-जन —वे दोनों।*


### अनुवाद
उन्होंने वे उसी स्थान पर भगवान् कृष्ण के पवित्र नाम का कीर्तन प्रारम्भ कर दिया और अद्वैत आचार्य तथा नित्यानन्द प्रभु दोनों ही नाचते-नाचते जगन्नाथ पुरी पहुँचे।


## Verse md/16/41
पुन: माला दिया स्वरूपादि निज-गण ।
आगु बाड़ि’ पाठाइल शचीर नन्दन ॥४१॥
*पुन: —पुन: ; माला —मालाएँ ; दिया —दीं ; स्वरूप-आदि —स्वरूप दामोदर गोस्वामी तथा अन्य ; निज-गण —अपने निजी पार्षदों को ; आगु बाड़ि’ —आगे बढ़कर ; पाठाइल —भेजा ; शचीर नन्दन —शची माता के पुत्र ने।*


### अनुवाद
तब दूसरी बार श्री चैतन्य महाप्रभु ने स्वरूप दामोदर तथा अपने अन्य निजी संगियों के हाथों मालाएँ भेजीं। शचीमाता के पुत्र द्वारा भेजे जाने से वे सभी आगे बढ़े।


## Verse md/16/42
नरेन्द्र आसिया ताहाँ सबारे मिलिला ।
महाप्रभुर दत्त माला सबारे पराइला ॥४२॥
*नरेन्द्र —नरेन्द्र नामक सरोवर पर ; आसिया —आकर ; ताहाँ —वहाँ ; सबारे —सब लोग ; मिलिला —मिले ; महाप्रभुर —श्री चैतन्य महाप्रभु द्वारा ; दत्त —दी गईं ; माला —मालाएँ ; सबारे पराइला —प्रत्येक भक्त को भेंट कीं।*


### अनुवाद
जब बंगाल से आने वाले भक्त नरेन्द्र सरोवर पहुँचे, तो स्वरूप दामोदर तथा अन्य लोग उनसे मिले और उन्हें श्री चैतन्य महाप्रभु द्वारा भेजी गई मालाएँ भेंट कीं।


## Verse md/16/43
सिंह-द्वार-निकटे आइला शुनि’ गौरराय ।
आपने आसिया प्रभु मिलिला सबाय ॥४३॥
*सिंह-द्वार —सिंह द्वार के ; निकटे —निकट ; आइला —पहुँच गये हैं ; शुनि’ —सुनकर ; गौरराय —श्री चैतन्य महाप्रभु ; आपने —स्वयं ; आसिया —आकर ; प्रभु —श्री चैतन्य महाप्रभु ; मिलिला सबाय —उन सबसे मिले।*


### अनुवाद
जब भक्तगण सिंह-द्वार के पास पहुँच गये, तो श्री चैतन्य महाप्रभु ने यह समाचार सुना और वे स्वयं उनसे मिलने गये।


## Verse md/16/44
सबा लञा कैल जगन्नाथ-दरशन ।
सबा लञा आइला पुन: आपन-भवन ॥४४॥
*सबा लञा —उन सबको लेकर ; कैल —किया ; जगन्नाथ-दरशन —भगवान् जगन्नाथ का दर्शन ; सबा लञा —उन सबको लेकर ; आइला —लौट गये ; पुन: —दोबारा ; आपन-भवन —अपने भवन को।*


### अनुवाद
फिर श्री चैतन्य महाप्रभु तथा उनके सारे भक्तों ने भगवान् जगन्नाथ का दर्शन किया। अन्त में वे उन सबको अपने साथ लेकर अपने निवासस्थान लौट गये।


## Verse md/16/45
वाणीनाथ, काशी-मिश्र प्रसाद आनिल ।
स्वहस्ते सबारे प्रभु प्रसाद खाओयाइल ॥४५॥
*वाणीनाथ —वाणीनाथ ; काशी-मिश्र —काशीमिश्र ; प्रसाद आनिल —सब प्रकार का प्रसाद लाये ; स्व-हस्ते —अपने हाथों से ; सबारे —प्रत्येक भक्त को ; प्रभु —श्री चैतन्य महाप्रभु ने ; प्रसाद —भगवान् जगन्नाथ का प्रसाद ; खाओयाइल —खिलाया।*


### अनुवाद
तब वाणीनाथ राय तथा काशी मिश्र बड़ी मात्रा में प्रसाद ले आये और श्री चैतन्य महाप्रभु ने उस प्रसाद को अपने हाथों से सबको बाँटा तथा खिलाया।


## Verse md/16/46
पूर्व वत्सरे याँर येइ वासा-स्थान ।
ताहाँ सबा पाठाञा कराइल विश्राम ॥४६॥
*पूर्व वत्सरे —गत वर्ष ; याँर —जिसका ; येइ —जहाँ कहीं ; वासा-स्थान —निवासस्थान ; ताहाँ —वहाँ ; सबा —सबको ; पाठाञा —भेजकर ; कराइल विश्राम —विश्राम करवाया।*


### अनुवाद
पिछले वर्ष हर एक को विशेष निवासस्थान मिला था; उसे वही स्थान पुन: दिया गया। इस तरह वे सभी आराम करने चले गये।


## Verse md/16/47
एइ-मत भक्त-गण रहिला चारि मास ।
प्रभुर सहित करे कीर्तन-विलास ॥४७॥
*एइ-मत —इस प्रकार ; भक्त-गण —भक्तगण ; रहिला —रहे ; चारि मास —चार मास के लिए ; प्रभुर सहित —श्री चैतन्य महाप्रभु के साथ ; करे —कीं ; कीर्तन-विलास —संकीर्तन की लीलाएँ।*


### अनुवाद
सारे भक्त लगातार चार मास तक वहीं रहे और श्री चैतन्य महाप्रभु के साथ हरे कृष्ण महामन्त्र के कीर्तन का आनन्द लेते रहे।


## Verse md/16/48
पूर्ववत् रथ-यात्रा-काल यबे आइल ।
सबा लञा गुण्डिचा-मन्दिर प्रक्षालिल ॥४८॥
*पूर्व-वत् —गत वर्ष की भाँति ; रथ-यात्रा-काल —रथयात्रा उत्सव का समय ; यबे —जब ; आइल —आया ; सबा लञा —उन सबको लेकर ; गुण्डिचा-मन्दिर —गुण्डिचा मन्दिर ; प्रक्षालिल —धोया।*


### अनुवाद
जब रथयात्रा का समय आया, तो सबने पिछले वर्ष की तरह गुण्डिचा मन्दिर की सफाई की।


## Verse md/16/49
कुलीन-ग्रामी पट्ट-डोरी जगन्नाथे दिल ।
पूर्ववत् रथ-अग्रे नर्तन करिल ॥४९॥
*कुलीन-ग्रामी —कुलीन ग्राम के निवासियों ने ; पट्ट-डोरी —रेशमी रस्सियाँ ; जगन्नाथे दिल —भगवान् जगन्नाथ को भेंट की ; पूर्व-वत् —गत वर्ष की भाँति ; रथ-अग्रे —रथ के आगे ; नर्तन करिल —नृत्य किया।*


### अनुवाद
कुलीन ग्राम के निवासियों ने रेशमी डोरियाँ जगन्नाथजी को भेंट कीं और पहले की तरह वे सब भगवान् के रथ के आगे नाचे।


## Verse md/16/50
बहु नृत्य करि’ पुन: चलिल उद्याने ।
वापी-तीरे ताहाँ याइ’ करिल विश्रामे ॥५०॥
*बहु नृत्य करि’ —बहुत नृत्य करने के बाद ; पुन: —पुन: ; चलिल —चल पड़े ; उद्याने —उद्यान को ; वापी-तीरे —सरोवर के तट पर ; ताहाँ याइ’ —वहाँ जाकर ; करिल विश्रामे —विश्राम किया।*


### अनुवाद
काफी नाचने के बाद सभी निकटवर्ती बगीचे में गये और उन्होंने सरोवर के तट पर विश्राम किया।


## Verse md/16/51
राढ़ी एक विप्र, तेंहो——नित्यानन्द दास ।
महा-भाग्यवान्तेंहो, नाम——कृष्णदास ॥५१॥
*राढ़ी एक विप्र —राढ़-देश (जहाँ गंगा नहीं बहती) का एक ब्राह्मण ; तेंहो —वह ; नित्यानन्द दास —भगवान् नित्यानन्द का दास ; महा-भाग्यवान् —महा-भाग्यवान ; तेंहो —वह ; नाम —नामक ; कृष्णदास —कृष्णदास।*


### अनुवाद
कृष्णदास नामक एक ब्राह्मण, जो राढ़देश का रहने वाला था और नित्यानन्द प्रभु का सेवक था, महा भाग्यशाली व्यक्ति था।


## Verse md/16/52
घट भरि’ प्रभुर तेंहो अभिषेक कैल ।
ताँर अभिषेके प्रभु महा-तृप्त हैल ॥५२॥
*घट भरि’ —जल का एक घड़ा भरकर ; प्रभुर —भगवान् चैतन्य महाप्रभु का ; तेंहो —उसने ; अभिषेक कैल —अभिषेक किया ; ताँर —उसके ; अभिषेके —महाप्रभु को नहलाने के कार्य से ; प्रभु —श्री चैतन्य महाप्रभु ; महा-तृप्त हैल —अत्यन्त सन्तुष्ट हो गये।*


### अनुवाद
कृष्ण दास ने एक बड़े पात्र में जल भरकर महाप्रभु के ऊपर डालकर स्‍नान कराया। इससे महाप्रभु अत्यन्त सन्तुष्ट हो गये।


## Verse md/16/53
बलगण्डि-भोगेर बहु प्रसाद आइल ।
सबा सङ्गे महाप्रभु प्रसाद खाइल ॥५३॥
*बलगण्डि-भोगेर —बलगण्डी पर लगाए गये भोग का ; बहु प्रसाद —बड़ी मात्रा में प्रसाद ; आइल —आया ; सबा सङ्गे —सभी भक्तों के साथ ; महाप्रभु —श्री चैतन्य महाप्रभु ने ; प्रसाद —प्रसाद ; खाइल —खाया।*


### अनुवाद
तभी बलगण्डि में भगवान् का अर्पित काफी प्रसाद आया, जिसे श्री चैतन्य महाप्रभु तथा उनके सभी भक्तों ने ग्रहण किया।


### तात्पर्य
बलगंडि के सन्दर्भ के लिए देखें मध्यलीला १३.१९३।


## Verse md/16/54
पूर्ववत् रथ-यात्रा कैल दरशन ।
हेरा-पञ्चमी-यात्रा देखे लञा भक्त-गण ॥५४॥
*पूर्व-वत् —गत वर्ष की भाँति ; रथ-यात्रा —रथयात्रा उत्सव के ; कैल दरशन —दर्शन किये ; हेरा-पञ्चमी-यात्रा —हेरा-पंचमी का उत्सव ; देखे —उन्हों ने देखा ; लञा भक्त-गण —सभी भक्तों के संग।*


### अनुवाद
पिछले वर्ष की तरह महाप्रभु ने सारे भक्तों सहित रथयात्रा उत्सव तथा हेरापंचमी उत्सव भी देखा।


## Verse md/16/55
आचार्य-गोसाञि प्रभुर कैल निमन्त्रण ।
तार मध्ये कैल यैछे झड़-वरिषण ॥५५॥
*आचार्य-गोसाञि —अद्वैत आचार्य ने ; प्रभुर —श्री चैतन्य महाप्रभु को ; कैल —किया ; निमन्त्रण —निमंत्रण ; तार मध्ये —उस घटना के मध्य ; कैल —हुआ ; यैछे —जैसा ; झड़-वरिषण —तूफान।*


### अनुवाद
तब अद्वैत आचार्य ने श्री चैतन्य महाप्रभु को निमन्त्रण दिया, किन्तु तभी तेज वर्षा के साथ भीषण तूफान आ गया।


## Verse md/16/56
विस्तारि’ वर्णियाछेन दास-वृन्दावन ।
श्रीवास प्रभुरे तबे कैल निमन्त्रण ॥५६॥
*विस्तारि’ —विस्तार करके ; वर्णियाछेन —वर्णन किया है ; दास-वृन्दावन —श्रील वृन्दावन दास ठाकुर ने ; श्रीवास —श्रीवास ने ; प्रभुरे —श्री चैतन्य महाप्रभु को ; तबे —तब ; कैल निमन्त्रण —निमंत्रण दिया।*


### अनुवाद
इन सारी घटनाओं का विस्तृत वर्णन श्रील वृन्दावन दास ठाकुर ने किया है। तब एक दिन श्रीवास ठाकुर ने महाप्रभु को निमन्त्रण दिया।


### तात्पर्य
चैतन्य भागवत ( अन्त्यलीला , अध्याय ९) में निम्नलिखित विवरण मिलता है। एक दिन श्रील अद्वैत आचार्य ने यह सोचकर महाप्रभु को आमन्त्रण दिया कि यदि वे अकेले आयेंगे , तो उन्हें भरपेट खिलाया जायेगा। किन्तु ऐसी घटना घटी कि जब अन्य संन्यासी अद्वैत आचार्य के घर भोजन करने जा रहे थे , तो तेज वर्षा के साथ भीषण अंधड़ आ गया , जिससे वे उनके घर नहीं पहुँच सके। इस तरह अद्वैत आचार्य की इच्छानुकूल श्री चैतन्य महाप्रभु अकेले ही पहुँचे और उन्होंने प्रसाद ग्रहण किया।


## Verse md/16/57
प्रभुर प्रिय-व्यञ्जन सब रान्धेन मालिनी ।
‘भक्त्ये दासी’-अभिमान, ‘स्‍नेहेते जननी’ ॥५७॥
*प्रभुर —श्री चैतन्य महाप्रभु के ; प्रिय-व्यञ्जन —प्रिय व्यंजन (तरकारियाँ) ; सब —सब ; रान्धेन —पकाए ; मालिनी —श्रीवास ठाकुर की पत्नी , मालिनी ; भक्त्ये दासी —भक्ति में वह एक दासी जैसी थी ; अभिमान —उनकी धारणा थी ; स्‍नेहेते —प्रेम में ; जननी —ठीक एक माता की तरह।*


### अनुवाद
श्रीवास ठाकुर की पत्नी मालिनी देवी ने महाप्रभु की प्रिय तरकारियाँ पकाईं। वे भक्तिवश अपने आपको श्री चैतन्य महाप्रभु की दासी मानती थीं, किन्तु स्‍नेह में वे माता तुल्य थीं।


## Verse md/16/58
आचार्यरत्न-आदि यत मुख्य भक्त-गण ।
मध्ये मध्ये प्रभुरे करेन निमन्त्रण ॥५८॥
*आचार्यरत्न —चन्द्रशेखर ; आदि —आदि ; यत —सब ; मुख्य भक्त-गण —मुख्य भक्तगण ; मध्ये मध्ये —बीच बीच में ; प्रभुरे —श्री चैतन्य महाप्रभु को ; करेन निमन्त्रण —निमन्त्रण देते थे।*


### अनुवाद
चन्द्रशेखर (आचार्यरत्न) आदि प्रमुख भक्त बारी-बारी से श्री चैतन्य महाप्रभु को निमन्त्रित देते रहे।


## Verse md/16/59
चातुर्मास्य-अन्ते पुन: नित्यानन्दे लञा ।
किबा युक्ति करे नित्य निभृते वसिया ॥५९॥
*चातुर्मास्य-अन्ते —चतुर्मास के अन्त में ; पुन: —दोबारा ; नित्यानन्दे —श्री नित्यानन्द प्रभु ; लञा —विश्वास में लेकर ; किबा —क्या ; युक्ति करे —वे परामर्श करने लगे ; नित्य —प्रतिदिन ; निभृते —एकान्त स्थान में ; वसिया —बैठकर।*


### अनुवाद
चातुर्मास्य बीत जाने पर चैतन्य महाप्रभु नित्य ही एकान्त स्थान में नित्यानन्द से फिर परामर्श करने लगे। किन्तु कोई यह नहीं जान सका कि वे क्या परामर्श करते थे।


## Verse md/16/60
आचार्य-गोसाञि प्रभुके कहे ठारे-ठोरे ।
आचार्य तर्जा पड़े, केह बुझिते ना पारे ॥६०॥
*आचार्य-गोसाञि —अद्वैत आचार्य ने ; प्रभुके —श्री चैतन्य महाप्रभु को ; कहे —कहा ; ठारे-ठोरे —संकेत द्वारा ; आचार्य —अद्वैत आचार्य ; तर्जा पड़े —कुछ पद्य पढ़े ; केह —कोई ; बुझिते —समझने के लिए ; ना पारे —सक्षम न था।*


### अनुवाद
तब श्रील अद्वैत आचार्य ने इशारों से चैतन्य महाप्रभु से कुछ कहा और कुछ पद्य पढ़े, जिन्हें कोई समझ नहीं सका।


## Verse md/16/61
ताँर मुख देखि’ हासे शचीर नन्दन ।
अङ्गीकार जानि’ आचार्य करेन नर्तन ॥६१॥
*ताँर मुख —उनका मुख ; देखि’ —देखकर ; हासे —हँसने लगे ; शचीर नन्दन —श्री चैतन्य महाप्रभु ; अङ्गीकार जानि’ —स्वीकृति समझकर ; आचार्य —अद्वैत आचार्य ने ; करेन —किया ; नर्तन —नृत्य।*


### अनुवाद
अद्वैत आचार्य का मुँह देखकर श्री चैतन्य महाप्रभु हँसने लगे। यह जानकर कि महाप्रभु ने प्रस्ताव स्वीकार कर लिया है, अद्वैत आचार्य नाचने लगे।


## Verse md/16/62
किबा प्रार्थना, किबा आज्ञा——केह ना बुझिल ।
आलिङ्गन करि’ प्रभु ताँरे विदाय दिल ॥६२॥
*किबा —क्या ; प्रार्थना —प्रार्थना ; किबा —क्या ; आज्ञा —आदेश ; केह —कोई भी ; ना बुझिल —नहीं जानता था ; आलिङ्गन करि’ —आलिंगन करके ; प्रभु —श्री चैतन्य महाप्रभु ; ताँरे —उनको ; विदाय दिल —विदा दी।*


### अनुवाद
यह कोई नहीं जान सका कि अद्वैत आचार्य ने किस चीज के लिए प्रार्थना की अथवा महाप्रभु ने क्या आदेश दिया। आचार्य का आलिंगन करने के बाद श्री चैतन्य महाप्रभु ने उन्हें विदा किया।


## Verse md/16/63
नित्यानन्दे कहे प्रभु,——शुनह, श्रीपाद ।
एइ आमि मागि, तुमि करह प्रसाद ॥६३॥
*नित्यानन्दे —नित्यानन्द प्रभु को ; कहे —कहा ; प्रभु —श्री चैतन्य महाप्रभु ने ; शुनह —कृपया सुनो ; श्रीपाद —हे श्रीपाद (हे पवित्र व्यक्ति) ; एइ —यह ; आमि —मैं ; मागि —प्रार्थना करता हूँ ; तुमि —तुम्हें ; करह —कृपया करो ; प्रसाद —दया।*


### अनुवाद
तब श्री चैतन्य महाप्रभु ने नित्यानन्द प्रभु से कहा, ‘‘हे श्रीपाद, कृपया मेरी सुनो। मैं तुम से कुछ अनुरोध करना चाहता हूँ। उसे स्वीकार करो।


## Verse md/16/64
प्रति-वर्ष नीलाचले तुमि ना आसिबा ।
गौड़े रहि’ मोर इच्छा सफल करिबा ॥६४॥
*प्रति-वर्ष —प्रतिवर्ष ; नीलाचले —जगन्नाथ पुरी में ; तुमि —तुम ; ना आसिबा —न आओ ; गौड़े रहि’ —बंगाल में रहकर ; मोर इच्छा —मेरी इच्छा ; स-फल करिबा —पूरी करो।*


### अनुवाद
‘‘प्रतिवर्ष जगन्नाथ पुरी न आओ, अपितु बंगाल में ही रहकर मेरी इच्छा पूरी करो।’’


### तात्पर्य
श्री चैतन्य महाप्रभु का सन्देश है कि इस पतित कलियुग में एकमात्र प्रभावी औषधि—हरे कृष्ण महामन्त्र के कीर्तन का प्रसार किया जाए। वे अपनी माता के आदेशानुसार जगन्नाथ पुरी में रह रहे थे और भक्तगण उनका दर्शन करने आते रहते थे। फिर भी महाप्रभु ने सोचा कि इस सन्देश का पूरे बंगाल में अच्छी तरह प्रचार करना चाहिए , किन्तु उनकी अनुपस्थिति में इसे सम्पन्न कर सकने वाला कोई अन्य व्यक्ति नहीं था। इसीलिए महाप्रभु ने नित्यानन्द प्रभु से अनुरोध किया कि वे वहाँ रुककर कृष्णभावनामृत के सन्देश का प्रसार करें। महाप्रभु ने ऐसे ही प्रचार-कार्य का उत्तरदायित्व रूप गोस्वामी तथा सनातन गोस्वामी को सौंप रखा था। इसीलिए नित्यानन्द प्रभु से अनुरोध किया गया कि वे प्रतिवर्ष जगन्नाथ पुरी न आयें , यद्यपि जगन्नाथजी के दर्शन से प्रत्येक भक्त को बहुत लाभ पहुँचता है। तो क्या इसका यह अर्थ होता है कि महाप्रभु नित्यानन्द प्रभु को सुअवसर से वंचित रखना चाहते थे ? नहीं। जो श्री चैतन्य महाप्रभु का आज्ञाकारी दास है , उसे उनके आदेश का पालन करना चाहिए , भले ही उसे जगन्नाथ पुरी जाकर जगन्नाथजी के दर्शन से वंचित क्यों न होना पड़े। दूसरे शब्दों में , श्री चैतन्य महाप्रभु के आदेश का पालन करना भगवान् जगन्नाथ का दर्शन करके अपनी इन्द्रियों को तुष्ट करने की अपेक्षा बहुत बड़ा सौभाग्य है।

विश्वभर में चैतन्य महाप्रभु के सम्प्रदाय का प्रचार करना अपनी इन्द्रियतृप्ति के लिए वृन्दावन या जगन्नाथ पुरी में रहने की अपेक्षा अधिक महत्त्वपूर्ण है। कृष्णभावनामृत का प्रसार करना श्री चैतन्य महाप्रभु का कार्य है , अतएव उनके निष्ठावान भक्तों को उनकी इच्छा पूरी करनी चाहिए।

श्री चैतन्य महाप्रभु के भक्तों को विश्व के नगर-नगर तथा ग्राम-ग्राम में कृष्णभावनामृत का प्रचार करना चाहिए। इससे महाप्रभु तुष्ट होंगे। अपनी निजी तृप्ति के लिए मनमाने ढंग से कार्य करने की जरूरत नहीं है। यह आदेश परम्परा से प्राप्त होता है और गुरु इस आदेश को शिष्य के समक्ष प्रस्तुत करता है , जिससे वह श्री चैतन्य महाप्रभु के सन्देश का प्रसार कर सके। प्रत्येक शिष्य का कर्तव्य है कि वह अपने प्रामाणिक गुरु के आदेश का पालन करे और चैतन्य महाप्रभु के सन्देश को सारे विश्व में प्रसारित करे।


## Verse md/16/65
ताहाँ सिद्धि करे——हेन अन्ये ना देखिये ।
आमार ‘दुष्कर’ कर्म, तोमा हैते हये ॥६५॥
*ताहाँ —वहाँ ; सिद्धि —सफलता ; करे —कर सकते हो ; हेन —जो ; अन्ये —अन्य कोई व्यक्ति ; ना —नहीं ; देखिये —देखता हूँ ; आमार —मेरा ; दुष्कर —कठिन ; कर्म —कार्य ; तोमा —तुम्हारे ; हैते —द्वारा ; हये —सफल होता है।*


### अनुवाद
श्री चैतन्य महाप्रभु ने कहा, ‘‘तुम वह कार्य कर सकते हो, जिसे मैं भी नहीं कर सकता। तुम्हारे अतिरिक्त मुझे गौड़देश में कोई ऐसा व्यक्ति नहीं मिल सकता, जो मेरे उद्देश्य को वहाँ पूरा कर सके।’’


### तात्पर्य
भगवान् चैतन्य का उद्देश्य इस युग के पतित जीवों का उद्धार करना है। इस कलियुग में लगभग शतप्रतिशत जनता पतित है। निश्चय ही श्री चैतन्य महाप्रभु ने अनेक पतित जीवों का उद्धार किया , किन्तु उनके शिष्य उच्च जाति से आये थे। उदाहरणार्थ , श्री रूप गोस्वामी , सनातन गोस्वामी , सार्वभौम भट्टाचार्य तथा अन्य अनेक लोग सामाजिक दृष्टि से उच्च थे , किन्तु आध्यात्मिक दृष्टि से पतित थे , जिनका उद्धार महाप्रभु ने किया। श्रील रूप तथा सनातन गोस्वामी सरकारी नौकरी में थे और सार्वभौम भट्टाचार्य भारत के शीर्षस्थ विद्वान थे। इसी प्रकार प्रकाशानन्द सरस्वती हजारों मायावादी संन्यासियों के अगुवा थे। किन्तु श्रील नित्यानन्द प्रभु ऐसे व्यक्ति थे , जिन्होंने जगाइ तथा माधाइ जैसे व्यक्तियों का उद्धार किया। इसीलिए भगवान् चैतन्य कहते हैं— आमार ‘दुष्कर’ कर्म तोमा हइते हये। जगाइ तथा माधाइ का उद्धार एकमात्र नित्यानन्द प्रभु की कृपा से हो सका। जब उन्होंने नित्यानन्द प्रभु को घायल कर दिया , तो भगवान् चैतन्य क्रुद्ध हुए और उन्होंने अपने सुदर्शन चक्र से उन्हें मार डालने का निश्चय किया। किन्तु नित्यानन्द प्रभु ने उन्हें महाप्रभु के रोष से बचाया और उनका उद्धार किया। गौर-निताई अवतार में यह माना जाता है कि भगवान् असुरों का वध नहीं करेंगे , अपितु कृष्णभावनामृत का प्रचार करके उनका उद्धार करेंगे। जगाइ तथा माधाइ के किस्से में महाप्रभु इतने क्रुद्ध थे कि वे उन्हें तुरन्त ही मार डालते , किन्तु नित्यानन्द प्रभु इतने दयालु थे कि उन्होंने उन्हें न केवल मृत्यु से बचा लिया , अपितु उन्हें दिव्य पद भी दिलाया। अत: जो श्री चैतन्य महाप्रभु द्वारा सम्भव नहीं हो सका , उसे नित्यानन्द प्रभु ने कर दिखाया।

इसी तरह यदि कोई व्यक्ति परम्परा में गौर-निताई की सेवा के प्रति सत्यनिष्ठ है , तो वह नित्यानन्द प्रभु की सेवा को भी मात दे सकता है। यह गुरु-शिष्य परम्परा विधि है। नित्यानन्द प्रभु ने तो जगाइ तथा माधाइ का ही उद्धार किया , किन्तु नित्यानन्द प्रभु का दास उनकी कृपा से हजारों जगाइयों तथा माधाइयों का उद्धार कर सकता है। गुरु-शिष्य परम्परा की यही विशेषता है। गुरु-शिष्य परम्परा में स्थित व्यक्ति को उसके कार्यकलापों से जाना जा सकता है। जहाँ तक भगवान् तथा उनके भक्तों के कार्यों का सम्बन्ध है , यह बिल्कुल सही साबित होता है। अतएव शिवजी कहते हैं:

‘‘ सभी प्रकार की पूजाओं में भगवान् विष्णु की पूजा सर्वश्रेष्ठ है , किन्तु भगवान् विष्णु की पूजा से भी श्रेष्ठ है उनके भक्त अर्थात् वैष्णव की पूजा।’’ (पद्म पुराण)

विष्णु की कृपा से एक वैष्णव विष्णु से अच्छी सेवा कर सकता है—यह वैष्णव का विशेष अधिकार है। भगवान् तो चाहते हैं कि उनके दास उनसे बढ़कर कार्य करें। उदाहरणार्थ , कुरुक्षेत्र की युद्धभूमि में श्रीकृष्ण ने अर्जुन को लड़ने के लिए उकसाया , क्योंकि युद्धभूमि के सारे योद्धाओं को कृष्ण की योजना के अनुसार मरना ही था। कृष्ण स्वयं इसका श्रेय लेना नहीं चाहते थे , वे यह श्रेय अर्जुन को देना चाहते थे। इसीलिए उन्होंने अर्जुन से लड़ने और यश अर्जित करने के लिए कहा:

‘‘ अतएव उठो और युद्ध करने के लिए तैयार हो जाओ और यश कमाओ। अपने दुश्मनों को जीतकर तुम समृद्धशाली राज्य का भोग करोगे। वे मेरी योजना से पहले ही मर चुके हैं , अत: हे सव्यसाची , तुम युद्ध में निमित्त मात्र बनो। ( भगवद्गीता ११.३३)

इस तरह पूर्ण पुरुषोत्तम भगवान् उस भक्त को श्रेय देते हैं , जो किसी बड़े कार्य को ढंग से पूरा करता है। भगवान् रामचन्द्र के दास हनुमानजी अथवा वज्रांगजी एक अन्य उदाहरण हैं। हनुमानजी ही एक छलांग में भारतवर्ष के किनारे से लंका के किनारे जा पहुँचे थे। जब भगवान् रामचन्द्रजी ने वहाँ जाना चाहा , तो हनुमान ने पत्थर का मार्ग बना दिया , यद्यपि उनकी इच्छा से ही पत्थर समुद्र में तैर सके थे। यदि हम केवल श्री चैतन्य महाप्रभु के आदेशों का पालन करें और नित्यानन्द प्रभु के चरणचिह्नों का अनुसरण करें , तो यह कृष्णभावनामृत आन्दोलन आगे बढ़ सकता है और हमारे प्रचारकों द्वारा भगवत्-सेवा में निष्ठावान रहकर इससे भी अधिक कठिन कार्य सम्पन्न हो सकते हैं।


## Verse md/16/66
नित्यानन्द कहे,——आमि ‘देह’ तुमि ‘प्राण’ ।
‘देह’ ‘प्राण’ भिन्न नहे,——एइ त प्रमाण ॥६६॥
*नित्यानन्द कहे —नित्यानन्द प्रभु ने कहा ; आमि —मैं ; देह —देह ; तुमि —आप ; प्राण —प्राण ; देह —देह ; प्राण —प्राण ; भिन्न नहे —पृथक् नहीं ; एइ त प्रमाण —यही प्रमाण है।*


### अनुवाद
नित्यानन्द प्रभु ने उत्तर दिया, ‘‘हे प्रभु, आप प्राण हैं और मैं शरीर हूँ। प्राण तथा शरीर में कोई अन्तर नहीं है। अपितु प्राण शरीर से बढ़कर है।


## Verse md/16/67
अचिन्त्य-शक्त्ये कर तुमि ताहार घटन ।
ये कराह, सेइ करि, नाहिक नियम ॥६७॥
*अचिन्त्य-शक्त्ये —अचिन्त्य शक्ति से ; कर —करो ; तुमि —आप ; ताहार —उस सम्बन्ध का ; घटन —सम्पन्न ; ये —जो कुछ ; कराह —आप मुझसे करवाते हो ; सेइ —वह ; करि —मैं करता हूँ ; नाहिक —नहीं है ; नियम —कोई अवरोध।*


### अनुवाद
‘‘आप अपनी अचिन्त्य शक्ति से जो चाहें सो कर सकते हैं और आप मुझसे जो भी कराते हैं, उसे मैं बिना किसी प्रतिबन्ध के करता हूँ।’’


### तात्पर्य
जैसाकि श्रीमद्भागवत के प्रारम्भ में कहा गया है— तेने ब्रह्म हृदा य आदिकवये। ब्रह्माजी इस ब्रह्माण्ड के पहले जीव हैं और वे ही इस ब्रह्माण्ड के स्रष्टा भी हैं। सो कैसे ? यद्यपि ब्रह्मा प्रथम जीव हैं , किन्तु वे विष्णु तत्त्व की कोटि में नहीं आते। प्रत्युत वे जीव तत्त्व के अंश हैं। इतने पर भी उन भगवान् की कृपा से , जिन्होंने उन्हें हृदय के भीतर से ज्ञान दिया ( तेने ब्रह्म हृदा ), ब्रह्माजी विशाल ब्रह्माण्ड की सृष्टि कर सके। जो लोग वास्तव में भगवान् के शुद्ध भक्त हैं , उनके हृदय में सदैव स्थित रहने वाले भगवान् उन्हें हृदय में उपदेश देते हैं। ईश्वर: सर्वभूतानां हृद्देशेऽर्जुन तिष्ठति ( भगवद्गीता १८.६१)। यदि जीव पूर्ण पुरुषोत्तम भगवान् के आदेशों का पालन करे , तो क्षुद्र प्राणी होते हुए भी वह भगवान् की कृपा से कठिन से कठिन कार्य कर सकता है। इसकी भी पुष्टि भगवद्गीता ( १०.१०) में कृष्ण द्वारा की गई है:

‘‘ जो लोग निरन्तर भक्ति करते हैं और प्रेमपूर्वक मेरी पूजा करते हैं , उन्हें मैं ऐसी बुद्धि देता हूँ , जिससे वे मेरे पास आ सकते हैं।’’

शुद्ध भक्त के लिए हर कार्य सम्भव है , क्योंकि वह पूर्ण पुरुषोत्तम भगवान् के आदेशों पर चलता है। उनकी अचिन्त्य शक्ति के कारण एक शुद्ध भक्त उन कार्यों को कर सकता है , जो अत्यन्त दुष्कर माने जाते हैं। वह ऐसे कार्य कर सकता है , जो भगवान् ने पहले स्वयं भी नहीं किये होते। इसीलिए नित्यानन्द प्रभु ने श्री चैतन्य महाप्रभु से कहा— ये कराह , सेइ करि , नाहिक नियम —‘‘ मैं नहीं जानता कि किस नियम के अनुसार मैं यह अद्भुत कार्य कर रहा हूँ , किन्तु मैं इतना अवश्य जानता हूँ कि आप जो भी चाहते हैं वह मैं करूँगा।’’ यद्यपि भगवान् अपने भक्त को सारा श्रेय देना चाहते हैं , किन्तु भक्त स्वयं श्रेय कभी नहीं लेता , क्योंकि वह केवल भगवान् के निर्देशन में ही कार्य करता है। फलस्वरूप सारा श्रेय भगवान् को मिलता है। भगवान् तथा उनके भक्त का सम्बन्ध ही ऐसा है। भगवान् अपने दास को सारा श्रेय देना चाहते हैं , किन्तु दास कोई श्रेय नहीं लेना चाहता , क्योंकि वह जानता है कि हर काम भगवान् द्वारा सम्पन्न किया जाता है।


## Verse md/16/68
ताँरे विदाय दिल प्रभु करि’ आलिङ्गन ।
एइ-मत विदाय दिल सब भक्त-गण ॥६८॥
*ताँरे —उनको (नित्यानन्द प्रभु को) ; विदाय दिल —विदा किया ; प्रभु —श्री चैतन्य महाप्रभु ; करि’ —करके ; आलिङ्गन —आलिंगन ; एइ-मत —इस प्रकार ; विदाय दिल —विदा किया ; सब —सब ; भक्त-गण —भक्तों को।*


### अनुवाद
इस तरह श्री चैतन्य महाप्रभु ने नित्यानन्द प्रभु का आलिंगन किया और उन्हें विदा किया। तब उन्होंने अन्य सारे भक्तों को विदा किया।


## Verse md/16/69
कुलीन-ग्रामी पूर्ववत्कैल निवेदन ।
‘‘प्रभु, आज्ञा कर,——आमार कर्तव्य साधन’’ ॥६९॥
*कुलीन-ग्रामी —कुलीन ग्राम के एक निवासी ने ; पूर्व-वत् —पिछले वर्ष की तरह ; कैल —किया ; निवेदन —निवेदन ; प्रभु —मेरे प्रभु ; आज्ञा कर —आज्ञा करो ; आमार —मेरा ; कर्तव्य —मेरा कर्तव्य ; साधन —करने की।*


### अनुवाद
पिछले वर्ष की तरह कुलीनग्राम के एक निवासी ने महाप्रभु से विनती की, ‘‘हे प्रभु, कृपा करके बतायें कि मेरा क्या कर्तव्य है और मैं इसे कैसे पूरा करूँ?’’


## Verse md/16/70
प्रभु कहे,——‘‘वैष्णव-सेवा, नाम-सङ्कीर्तन ।
दुइ कर, शीघ्र पाबे श्री-कृष्ण-चरण’’ ॥७०॥
*प्रभु कहे —महाप्रभु ने उत्तर दिया ; वैष्णव-सेवा —वैष्णवों की सेवा ; नाम-सङ्कीर्तन —नाम संकीर्तन ; दुइ कर —ये दो काम करो ; शीघ्र —शीघ्र ; पाबे —तुम पाओगे ; श्री-कृष्ण-चरण —भगवान् श्रीकृष्ण के चरणकमलों में शरण।*


### अनुवाद
महाप्रभु ने उत्तर दिया, ‘‘तुम्हें भगवान् कृष्ण के दासों की सेवा में लगना चाहिए और सदैव कृष्ण के पवित्र नाम का कीर्तन करना चाहिए। यदि तुम ये दोनों काम करोगे, तो तुम्हें शीघ्र ही श्रीकृष्ण के चरणकमलों में शरण प्राप्त हो सकेगी।’’


## Verse md/16/71
तेंहो कहे,——‘‘के वैष्णव, कि ताँर लक्षण?’’ ।
तबे हासि’ कहे प्रभु जानि’ ताँर मन ॥७१॥
*तेंहो कहे —उसने कहा ; के —कौन ; वैष्णव —वैष्णव ; कि —क्या ; ताँर —उसका ; लक्षण —लक्षण ; तबे —तब ; हासि’ —मुस्कुराकर ; कहे —कहा ; प्रभु —श्री चैतन्य महाप्रभु ने ; जानि’ —जानकर ; ताँर मन —उसका मन।*


### अनुवाद
उस कुलीनग्राम के निवासी ने कहा, ‘‘कृपा करके बतलायें कि वास्तव में वैष्णव कौन है और उसके लक्षण क्या हैं?’’ उसके मन की बात जानकर श्री चैतन्य महाप्रभु मुस्काने लगे और उन्होंने यह उत्तर दिया।


## Verse md/16/72
‘‘कृष्ण-नाम निरन्तर याँहार वदने ।
सेइ वैष्णव-श्रेष्ठ, भज ताँहार चरणे ॥७२॥
*कृष्ण-नाम —भगवान् कृष्ण का पावन नाम ; निरन्तर —निरन्तर ; याँहार —जिसके ; वदने —मुख में ; सेइ —ऐसा व्यक्ति ; वैष्णव-श्रेष्ठ —श्रेष्ठ वैष्णव ; भज —पूजा करो ; ताँहार चरणे —उसके चरणकमलों की।*


### अनुवाद
‘‘जो व्यक्ति सदैव भगवान् के पवित्र नाम का कीर्तन करता रहता है, उसे उत्तम श्रेणी का वैष्णव समझना चाहिए और तुम्हारा कर्तव्य है कि तुम उसके चरणकमलों की सेवा करो।’’


### तात्पर्य
श्रील भक्तिसिद्धान्त सरस्वती ठाकुर का कहना है कि कोई भी वैष्णव , जो निरन्तर भगवन्नाम का कीर्तन करता है , उसे वैष्णवता के द्वितीय स्तर में स्थित समझना चाहिए। ऐसा भक्त उस नये वैष्णव से श्रेष्ठ होता है , जिसने अभी केवल भगवन्नाम का कीर्तन करना सीखा है। नौसिखिया भक्त मात्र भगवन्नाम कीर्तन करने का प्रयास करता है , जबकि उन्नत भक्त कीर्तन करने का और उसका आनन्द लेने का अभ्यस्त होता है। ऐसा उन्नत भक्त मध्यम भागवत कहलाता है , जिससे यह इंगित होता है कि उसने नये और पूर्ण भक्त के बीच का पद प्राप्त कर लिया है। इस तरह की माध्यमिक स्थिति वाला भक्त प्रचारक बनता है। नौसिखिये भक्त अथवा सामान्य व्यक्ति को चाहिए कि ऐसे मध्यम भागवत की पूजा करे , क्योंकि वही माध्यम होता है।

श्रील रूप गोस्वामी ने अपनी पुस्तक उपदेशामृत ( ५) में कहा है प्रणतिभिश्च भजन्तमीशम् — अर्थात् मध्यम अधिकारी भक्तों को परस्पर नमस्कार करना चाहिए।

इस श्लोक में निरन्तर अर्थात् बिना रुके शब्द अत्यन्त महत्त्वपूर्ण है। अन्तर शब्द का अर्थ है , ‘‘ अन्तराल’’ या ‘‘अवकाश।’’ यदि कोई व्यक्ति भक्ति के अतिरक्ति कोई अन्य इच्छा करता है—अर्थात् वह कभी भक्ति करता है , तो कभी इन्द्रियतृप्ति का प्रयास करता है , तो उसकी सेवा में व्यवधान आयेगा। इसलिए शुद्ध भक्त को चाहिए कि कृष्ण-सेवा के अतिरक्त अन्य कोई इच्छा न करे। उसे कर्म तथा ज्ञान से ऊपर उठना चाहिए। श्रील रूप गोस्वामी ने अपने ग्रन्थ भक्तितरसामृत-सिन्धु ( १.१.११) में लिखा है:

यह शुद्ध भक्ति का स्तर है। मनुष्य को सकाम कर्म या ज्ञान द्वारा प्रेरित नहीं होना चाहिए , अपितु अनुकूल भाव से एकमात्र कृष्ण की सेवा करनी चाहिए। यह प्रथम कोटि की (उत्तम) भक्ति है।

अन्तर का दूसरा अर्थ है ‘‘यह शरीर।’’ यह शरीर आत्म-साक्षात्कार के मार्ग में बाधक है , क्योंकि यह सदैव इन्द्रियतृप्ति में लगा रहता है। इसी तरह अन्तर का अर्थ है ‘‘धन।’’ यदि धन का उपयोग कृष्ण-सेवा में नहीं किया जाता , तो वह भी बाधक है। अन्तर का एक अर्थ ‘‘जनता’’ भी है। सामान्य लोगों की संगति से भक्ति के नियम भ्रष्ट हो सकते हैं। इसी तरह अन्तर का अर्थ ‘‘लालच’’ भी हो सकता है अर्थात् अधिक धन एकत्र करना अथवा अधिक इन्द्रिय-तृप्ति करना। अन्तर का एक अर्थ ‘‘नास्तिक विचार’’ भी है , जिसके कारण मनुष्य मन्दिर के अर्चाविग्रह को पत्थर , काठ या सोने का बना मानता है। ये सारे अवरोध हैं। मन्दिर का अर्चाविग्रह भौतिक नहीं होता—वे तो साक्षात् पूर्ण पुरुषोत्तम भगवान् हैं। इसी तरह गुरु को सामान्य व्यक्ति मानना भी अवरोध है ( गुरुषुनरमति: ) । न किसी वैष्णव को किसी जाति या राष्ट्र का सदस्य मानना चाहिए , न वैष्णव को भौतिक समझना चाहिए। चरणामृत को सामान्य पेय जल नहीं समझना चाहिए , न भगवान् के पवित्र नाम को सामान्य ध्वनि समझना चाहिए। इसी तरह कृष्ण को सामान्य व्यक्ति नहीं मानना चाहिए , क्योंकि वे समस्त विष्णु तत्त्वों के उद्गम हैं। न ही भगवान् को देवता मानना चाहिए। आध्यात्मिक बातों को भौतिक कारणों में मिलाने से अध्यात्म भौतिक वस्तु और संसारी वस्तु आध्यात्मिक प्रतीत होती है। यह सब अल्प ज्ञान के कारण होता है। मनुष्य को विष्णु तथा उनसे सम्बन्धित वस्तुओं को उनसे पृथक् नहीं मानना चाहिए। यह अपराध है।

श्रील जीव गोस्वामी ने भक्ति-सन्दर्भ (२६५) में लिखा है: नामैकं यस्य वाचि स्मरणपथगतम् इत्यादौ देहद्रविणादिनिमित्तक‘पाषण्ड’शब्देन च दश अपराधा लक्ष्यन्ते पाषण्डमयत्वात् तेषाम्। ‘‘इस श्लोक में हम पाषण्ड शब्द देखते हैं। यह शब्द पारिभाषिक अर्थ में सूचित करता है: अपना शरीर अथवा सम्पत्ति का दुरुपयोग करना , किन्तु इस श्लोक में इसका अभिप्राय है भगवान् के पवित्र नाम के विरुद्ध दस अपराध , क्योंकि इनमें से प्रत्येक से नास्तिक व्यवहार उपजता है।’’

मायावादी लोग अपने अल्पज्ञान के कारण विष्णु तथा वैष्णवों को अपूर्ण मानते हैं। यह निन्दनीय है। श्रीमद्भागवत ( ११.२.४६) में मध्यम वैष्णव का वर्णन इस प्रकार किया गया है :

‘‘ मध्यम वैष्णव ईश्वर से प्रेम , भक्तों से मित्रता , अबोधों को उपदेश देना और ईर्ष्यालु लोगों का परित्याग करता है।’’ मध्यम वैष्णव के ये चार कार्य हैं। चैतन्य-चरितामृत (मध्य २२.६४) में श्री सनातन गोस्वामी को शिक्षा दी गई है कि:

‘‘ श्रद्धावान व्यक्ति भक्ति प्राप्त करने के लिए उपयुक्त पात्र है। भक्ति में श्रद्धा की कोटि के अनुसार उसे उत्तम , मध्यम या कनिष्ठ वैष्णव कहा जाता है।’’

‘‘ जिसने मध्यम अवस्था प्राप्त कर ली है , वह व्यक्ति शास्त्रीय ज्ञान में बहुत अग्रणी नहीं होता , किन्तु उसे भगवान् में दृढ़ श्रद्धा होती है। ऐसा व्यक्ति मध्यम स्तर को प्राप्त करके अत्यन्त भाग्यशाली होता है। ( चैतन्य-चरितामृत , मध्य २२.६७)

‘‘ भगवान् के लिए आकर्षण तथा प्रेम—ये ही भक्ति के चरम लक्ष्य हैं। ऐसे आकर्षण तथा भगवत्प्रेम की कोटियों से भक्ति की अवस्थाओं का अन्तर समझ में आता है। ये हैं—कनिष्ठ , मध्यम तथा उत्तम ( चैतन्य-चरितामृत , मध्य २२.७१)। मध्यम भक्त नाम-कीर्तन के प्रति अत्यधिक आकृष्ट रहता है और जप करते रहने से वह प्रेम के पद को प्राप्त करता है। यदि कोई व्यक्ति अत्यन्त अनुरक्ति के साथ भगवान् के पवित्र नाम का जप करता है , तो वह गुरु , अन्य वैष्णवों तथा स्वयं कृष्ण के सनातन दास के रूप में अपने आपको समझ सकता है। इस तरह मध्यम वैष्णव अपने आपको कृष्णदास मानता है। अतएव वह अबोध नौसिखियों (कनिष्ठों) में कृष्णभावनामृत का प्रचार करता है और हरे कृष्ण महामन्त्र के कीर्तन की महत्ता पर बल देता है। मध्यम भक्त अभक्त या प्रेरित भक्त की पहचान कर सकता है। प्रेरित भक्त या अभक्त भौतिक स्तर पर रहते हैं और प्राकृत कहलाते हैं। मध्यम भक्त ऐसे भौतिकतावादी लोगों से मिलता-जुलता नहीं। किन्तु वह यह समझता है कि पूर्ण पुरुषोत्तम भगवान् तथा उनसे सम्बन्धित सारी वस्तुएँ एक ही दिव्य स्तर पर होती हैं। वास्तव में इनमें से कोई भी भौतिक नहीं हैं।


## Verse md/16/73
वर्षान्तरे पुन: ताँरा ऐछे प्रश्न कैल ।
वैष्णवेर तारतम्य प्रभु शिखाइल ॥७३॥
*वर्ष-अन्तरे —एक वर्ष के बाद ; पुन: —दोबारा ; ताँरा —वे (कुलीन ग्राम के निवासी) ; ऐछे —ऐसा ; प्रश्न —प्रश्न ; कैल —किया ; वैष्णवेर —वैष्णवों का ; तारतम्य —तारतम्य (ऊपरी तथा निचली श्रेणियाँ) ; प्रभु —श्री चैतन्य महाप्रभु ; शिखाइल —सिखाया।*


### अनुवाद
अगले वर्ष भी कुलीनग्राम के निवासियों ने महाप्रभु से फिर वही प्रश्न पूछा। इस प्रश्न को सुनकर श्री चैतन्य महाप्रभु ने पुन: विभिन्न प्रकार के वैष्णवों के विषय में शिक्षा दी।


## Verse md/16/74
याँहार दर्शने मुखे आइसे कृष्ण-नाम ।
ताँहारे जानिह तुमि ‘वैष्णव-प्रधान’ ॥७४॥
*याँहार दर्शने —जिसके दर्शन से ; मुखे —मुख में ; आइसे —अपने आप (स्वत:) जाग जाता है ; कृष्ण-नाम —कृष्ण का पावन नाम ; ताँहारे —उसको ; जानिह —जानना चाहिए ; तुमि —तुम्हें ; वैष्णव-प्रधान —श्रेष्ठ वैष्णव।*


### अनुवाद
श्री चैतन्य महाप्रभु ने कहा, ‘‘उत्तम कोटि का वैष्णव वह है, जिसकी उपस्थिति मात्र से अन्य लोग कृष्ण के पवित्र नाम का कीर्तन करने लगते हैं।’’


### तात्पर्य
श्रील भक्तिसिद्धान्त सरस्वती ठाकुर कहते हैं कि यदि वैष्णव को देखते ही किसी दर्शक को कृष्ण का नाम स्मरण हो आता है , तो उस वैष्णव को महाभागवत अर्थात् उत्तम कोटि का भक्त समझना चाहिए। ऐसे वैष्णव को अपने कृष्णभावनाभावित कर्तव्य का सदैव स्मरण रहता है और उसे आत्म-साक्षात्कार का ज्ञान रहता है। वह सदैव पूर्ण पुरुषोत्तम भगवान् कृष्ण से प्रेम करता है और यह प्रेम निर्मल होता है। इसी प्रेम के कारण वह सदैव आध्यात्मिक अनुभूति के प्रति जागरूक रहता है। चूँकि वह जानता है कि कृष्णभावनामृत ज्ञान तथा कर्म का आधार है , अतएव वह सारी वस्तुओं को कृष्ण से सम्बन्धित देखता है। ऐसा व्यक्ति कृष्ण के पवित्र नाम का पूर्ण रीति से कीर्तन कर सकता है। ऐसा महाभागवत वैष्णव अपनी दिव्य दृष्टि से देख सकता है कि कौन व्यक्ति माया के वश में आकर सो रहा है। वह ऐसे सोने वाले बद्धजीवों को कृष्णभावनामृत का ज्ञान प्रसारित करके जगाने में लगा रहता है। वह उन नेत्रों को खोलता है , जो कृष्ण की विस्मृति से बन्द हैं। इस तरह जीव भौतिक शक्ति की जड़ता से मुक्त हो जाता है और भगवान् की भक्ति में पूरी तरह लग जाता है। मध्यम अधिकारी वैष्णव अन्यों में कृष्ण-भक्ति जागृत कर सकता है और उन्हें ऐसे कार्यों में प्रवृत्त कर सकता है , जिससे वे प्रगति कर सकते हैं। इसीलिए चैतन्य-चरितामृत ( मध्यलीला , अध्याय ६ , श्लोक २७९) में कहा गया है :

‘‘ जब तक पारस पत्थर लोहे को सोने में न बदल दे , तब तक पारस पत्थर के मूल्य को नहीं जाना जा सकता।’’ किसी की परीक्षा उसके कार्यों से होनी चाहिए , न कि वायदों से। एक महाभागवत निन्दनीय जीवन बिताने वाले जीव को भगवान् की सेवा में लगा सकता है। महाभागवत की यही परीक्षा है। यद्यपि प्रचार-कार्य करना महाभागवत का कार्य नहीं है , किन्तु अन्यों को वैष्णव बनाने के लिए वह मध्यम भागवत के पद तक उतर सकता है। वास्तव में महाभागवत कृष्णभावनामृत का प्रसार करने के लिए उपयुक्त होता है , किन्तु वह इसमें अन्तर नहीं कर पाता कि कृष्णभावनामृत का प्रसार कहाँ किया जाए और कहाँ नहीं। वह सोचता है कि यदि अवसर मिले तो हर व्यक्ति कृष्णभावनामृत ग्रहण करने में सक्षम है। कनिष्ठ तथा मध्यम अधिकारियों को सदैव महाभागवत की बात सुनने के लिए उत्सुक रहना चाहिए और हर तरह से उसकी सेवा करनी चाहिए। कनिष्ठ तथा मध्यम अधिकारी क्रमश: उत्तम अधिकारी बन सकते हैं। श्रीमद्भागवत (११.२.४५) में उत्तम अधिकारी के लक्षण दिये हुए हैं:

‘‘ उत्तम अधिकारी प्रत्येक वस्तु में परमात्मा अर्थात् पूर्ण पुरुषोत्तम भगवान् श्रीकृष्ण को देखता है। फलस्वरूप वह प्रत्येक वस्तु को भगवान् के सन्दर्भ में देखता है और यह समझता है कि जिसका भी अस्तित्व है , वह शाश्वत रूप से भगवान् में ही स्थित है।’’

सनातन गोस्वामी को शिक्षा देते हुए महाप्रभु ने यह भी कहा था :

‘‘ जो व्यक्ति वैदिक साहित्य में दक्ष होता है और भगवान् में पूर्ण श्रद्धा रखता है , वह उत्तम अधिकारी अर्थात् प्रथम श्रेणी का वैष्णव है। वह सारे संसार का उद्धार कर सकता है और हर व्यक्ति को कृष्णभावनामृत की ओर उन्मुख कर सकता है।’’ ( चैतन्य-चरितामृत , मध्य २२.६५) महाभागवत पूर्ण पुरुषोत्तम भगवान , भक्ति तथा भक्त को अत्यन्त प्रेम तथा स्‍नेह से देखता है। वह कृष्ण , कृष्णभावना तथा कृष्ण-भक्त के परे कुछ भी नहीं देखता। महाभागवत जानता है कि हर व्यक्ति भिन्न-भिन्न ढंगों से भगवान् की सेवा में लगा हुआ है। इसलिए वह हर व्यक्ति को कृष्णभावनाभावित पद तक उठाने के लिए स्वयं मध्यम स्तर तक नीचे उतर आता है।


## Verse md/16/75
क्रम करि’ कहे प्रभु ‘वैष्णव’-लक्षण ।
‘वैष्णव’, ‘वैष्णवतर’, आर ‘वैष्णवतम’ ॥७५॥
*क्रम करि’ —क्रमानुसार ; कहे प्रभु —श्री चैतन्य महाप्रभु ने कहा ; वैष्णव-लक्षण —वैष्णव के लक्षण ; वैष्णव —सामान्य वैष्णव (सकारात्मक) ; वैष्णव-तर —उच्चतर वैष्णव (तुलनात्मक स्तरीय) ; आर —और ; वैष्णव-तम —उत्तम वैष्णव।*


### अनुवाद
इस तरह श्री चैतन्य महाप्रभु ने विभिन्न प्रकार के वैष्णवों—वैष्णव, वैष्णवतर तथा वैष्णवतम—की शिक्षा दी। इस तरह उन्होंने कुलीनग्राम के निवासियों को एक के बाद एक करके वैष्णव के सारे लक्षण अच्छी तरह समझा दिये।


## Verse md/16/76
एइ-मत सब वैष्णव गौड़े चलिला ।
विद्यानिधि से वत्सर नीलाद्रि रहिला ॥७६॥
*एइ-मत —इस प्रकार ; सब —सब ; वैष्णव —भक्त ; गौड़े चलिला —बंगाल लौट गये ; विद्यानिधि —पुण्डरीक विद्यानिधि ; से वत्सर —उस वर्ष ; नीलाद्रि रहिला —जगन्नाथ पुरी में रहे।*


### अनुवाद
अन्ततोगत्वा सारे वैष्णवजन बंगाल लौट गये, किन्तु उस वर्ष पुण्डरीक विद्यानिधि जगन्नाथ पुरी में ही रहे।


## Verse md/16/77
स्वरूप-सहित ताँर हय सख्य-प्रीति ।
दुइ-जनाय कृष्ण-कथाय एकत्र-इ स्थिति ॥७७॥
*स्वरूप-सहित —स्वरूप दामोदर गोस्वामी सहित ; ताँर —उनकी ; हय —है ; सख्य-प्रीति —घनिष्ठ मित्रता ; दुइ-जनाय —वे दोनों ; कृष्ण-कथाय —कृष्ण कथाओं में ; एकत्र-इ —एक समान स्तर पर ; स्थिति —स्थित।*


### अनुवाद
स्वरूप दामोदर गोस्वामी तथा पुण्डरीक विद्यानिधि में घनिष्ठ मित्रता थी और जहाँ तक कृष्ण विषयक कथाओं पर चर्चा करने की बात थी, वे दोनों ही समान स्तर के थे।


## Verse md/16/78
गदाधर-पण्डिते तेंहो पुन: मन्त्र दिल ।
ओड़न-षष्ठीर दिने यात्रा ये देखिल ॥७८॥
*गदाधर-पण्डिते —गदाधर पण्डित को ; तेंहो —पुण्डरीक विद्यानिधि ने ; पुन: —दूसरी ; मन्त्र —दीक्षा ; दिल —दी ; ओड़न-षष्ठीर दिने —ओड़नषष्ठी के दिन ; यात्रा —उत्सव ; ये —निस्सन्देह ; देखिल —उन्होंने देखा।*


### अनुवाद
पुण्डरीक विद्यानिधि ने गदाधर पण्डित को दुबारा दीक्षित किया और ओडनषष्ठी के दिन उन्होंने उत्सव देखा।


### तात्पर्य
शीत ऋतु के प्रारम्भ में ओड़नषष्ठी उत्सव होता है। यह उत्सव इसका सूचक है कि उस दिन के बाद भगवान् जगन्नाथजी को गर्म वस्त्र दिये जाने चाहिएँ। यह वस्त्र सीधे जुलाहे से खरीदा जाता है। अर्चन-मार्ग के अनुसार वस्त्र को सर्वप्रथम धोना चाहिए , जिससे माँड निकल जाए और तब उसे भगवान् को ओढ़ाना चाहिए। पुण्डरीक विद्यानिधि ने देखा कि पुजारी भगवान् जगन्नाथजी को ओढ़ाने के पूर्व वस्त्र को धोता नहीं था। चूँकि वे भक्तों में कुछ न कुछ त्रुटि निकालना चाहते थे , इसलिए उन्हें क्रोध आ गया।


## Verse md/16/79
जगन्नाथ परेन तथा ‘माड़ुया’ वसन ।
देखिया सघृण हैल विद्यानिधिर मन ॥७९॥
*जगन्नाथ —भगवान् जगन्नाथ ने ; परेन —पहनी थी ; तथा —वहाँ ; माड़ुया वसन —मांड लगा वस्त्र ; देखिया —देखकर ; स-घृण —घृणापूर्वक ; हैल —हो गया ; विद्यानिधिर मन —विद्यानिधि का मन।*


### अनुवाद
जब पुण्डरीक विद्यानिधि ने देखा कि जगन्नाथजी को मांड़युक्त वस्त्र ओढ़ाया जाता है, तो उनका मन कुछ-कुछ घृणा से भर गया। इस तरह उनका मन दूषित हो गया।


## Verse md/16/80
सेइ रात्र्ये जगन्नाथ-बलाइ आसिया ।
दुइ-भाइ चड़ा’न ताँरे हासिया हासिया ॥८०॥
*सेइ रात्र्ये —उसी रात ; जगन्नाथ —भगवान् जगन्नाथ ; बलाइ —भगवान् बलराम ; आसिया —आकर ; दुइ-भाइ —दोनों भाई ; चड़ा’न —थप्पड़ मारने लगे (चपट लगाई) ; ताँरे —उन्हें ; हासिया हासिया —हँसते-हँसते।*


### अनुवाद
उस रात को भगवान् जगन्नाथ तथा बलराम दोनों भाई पुण्डरीक विद्यानिधि के घर आये और हँस-हँसकर उन्हें चपत लगाने लगे।


## Verse md/16/81
गाल फुलिल, आचार्य अन्तरे उल्लास ।
विस्तारि’ वर्णियाछेन वृन्दावन-दास ॥८१॥
*गाल —गालें ; फुलिल —सूज गई ; आचार्य —पुण्डरीक विद्यानिधि ; अन्तरे —हृदय में ; उल्लास —अति प्रसन्न ; विस्तारि’ —विस्तार से ; वर्णियाछेन —वर्णन किया है ; वृन्दावन-दास —श्रील वृन्दावन दास ठाकुर।*


### अनुवाद
यद्यपि चपत लगने से उनके गाल सूज गये थे, किन्तु पुण्डरीक विद्यानिधि भीतर से अत्यन्त प्रसन्न थे। इस घटना का विस्तृत वर्णन ठाकुर वृन्दावन दास ने किया है।


## Verse md/16/82
एइ-मत प्रत्यब्द आइसे गौड़ेर भक्त-गण ।
प्रभु-सङ्गे रहि’ करे यात्रा-दरशन ॥८२॥
*एइ-मत —इस प्रकार ; प्रति-अब्द —प्रति वर्ष ; आइसे —आते थे ; गौड़ेर —बंगाल के ; भक्त-गण —भक्तगण ; प्रभु-सङ्गे —श्री चैतन्य महाप्रभु के साथ ; रहि’ —रहते थे ; करे —करते थे ; यात्रा-दरशन —रथयात्रा उत्सव के दर्शन।*


### अनुवाद
प्रतिवर्ष बंगाल के भक्तगण आते और रथयात्रा का दर्शन करने के लिए श्री चैतन्य महाप्रभु के साथ ठहरते थे।


## Verse md/16/83
तार मध्ये ये ये वर्षे आछये विशेष ।
विस्तारिया आगे ताहा कहिब नि:शेष ॥८३॥
*तार मध्ये —इन घटनाओं के मध्य ; ये ये —जो जो ; वर्षे —वर्षों में ; आछये —हुआ ; विशेष —विशेष ; विस्तारिया —विस्तार करके ; आगे —आगे ; ताहा —वह ; कहिब —मैं कहूँगा ; नि:शेष —पूर्णतया।*


### अनुवाद
उन वर्षों में जो कुछ उल्लेखनीय घटनाएँ घटीं, उनका वर्णन बाद में किया जायेगा।


## Verse md/16/84
एइ-मत महाप्रभुर चारि वत्सर गेल ।
दक्षिण याञा आसिते दुइ वत्सर लागिल ॥८४॥
*एइ-मत —इस प्रकार ; महाप्रभुर —श्री चैतन्य महाप्रभु के ; चारि —चार ; वत्सर —वर्ष ; गेल —व्यतीत हुए ; दक्षिण याञा —दक्षिण भारत की यात्रा करने के बाद ; आसिते —लौट आने में ; दुइ वत्सर लागिल —दो वर्ष लग गये।*


### अनुवाद
इस तरह श्री चैतन्य महाप्रभु ने चार वर्ष बिताये। प्रथम दो वर्ष उन्होंने दक्षिण भारत के भ्रमण में लगा दिये।


## Verse md/16/85
आर दुइ वत्सर चाहे वृन्दावन याइते ।
रामानन्द-हठे प्रभु ना पारे चलिते ॥८५॥
*आर दुइ वत्सर —और दो वर्ष ; चाहे —वे चाहते थे ; वृन्दावन याइते —वृन्दावन जाने के लिए ; रामानन्द-हठे —रामानन्द राय की चालबाजी के कारण ; प्रभु —श्री चैतन्य महाप्रभु ; ना पारे —न सके ; चलिते —जा।*


### अनुवाद
अन्य दो वर्षों तक श्री चैतन्य महाप्रभु वृन्दावन जाना चाहते रहे, किन्तु वे रामानन्द राय की चालों के कारण जगन्नाथ पुरी छोड़ नहीं पाये।


## Verse md/16/86
पञ्चम वत्सरे गौड़ेर भक्त-गण आइला ।
रथ देखि’ ना रहिला, गौड़ेरे चलिला ॥८६॥
*पञ्चम वत्सरे —पाँचवे वर्ष में ; गौड़ेर —बंगाल के ; भक्त-गण —भक्तगण ; आइला —आये ; रथ देखि’ —रथयात्रा देखकर ; ना रहिला —नहीं रुके ; गौड़ेरे चलिला —बंगाल को लौट गये।*


### अनुवाद
पाँचवें वर्ष बंगाल के भक्तगण रथयात्रा देखने आये, किन्तु देखने के बाद वे रुके नहीं, अपितु बंगाल लौट गये।


## Verse md/16/87
तबे प्रभु सार्वभौम-रामानन्द-स्थाने ।
आलिङ्गन करि’ कहे मधुर वचने ॥८७॥
*तबे —तब ; प्रभु —श्री चैतन्य महाप्रभु ने ; सार्वभौम-रामानन्द-स्थाने —सार्वभौम भट्टाचार्य और रामानन्द राय के समक्ष ; आलिङ्गन करि’ —आलिंगन करके ; कहे —कहे ; मधुर वचने —मधुर वचन।*


### अनुवाद
तब श्री चैतन्य महाप्रभु ने सार्वभौम भट्टाचार्य तथा रामानन्द राय के समक्ष एक प्रस्ताव रखा। उन्होंने उन दोनों का आलिंगन करते हुए मधुर वचन कहे।


## Verse md/16/88
बहुत उत्कण्ठा मोर याइते वृन्दावन ।
तोमार हठे दुइ वत्सर ना कैलुँ गमन ॥८८॥
*बहुत उत्कण्ठा —बहुत उत्सुकता ; मोर —मेरी ; याइते वृन्दावन —वृन्दावन जाने की ; तोमार हठे —तुम्हारी चालों से ; दुइ वत्सर —दो वर्ष तक ; ना कैलुँ —मैंने नहीं किया ; गमन —प्रस्थान।*


### अनुवाद
चैतन्य महाप्रभु ने कहा, ‘‘वृन्दावन जाने की मेरी इच्छा अत्यन्त बलवती हो उठी है। तुम्हारी चालों के कारण मैं विगत दो वर्षों से वहाँ जा नहीं पाया।


## Verse md/16/89
अवश्य चलिब, दुँहे करह सम्मति ।
तोमा-दुँहा विना मोर नाहि अन्य गति ॥८९॥
*अवश्य —अवश्य ; चलिब —मैं जाऊँगा ; दुँहे —तुम दोनों ; करह सम्मति —इस प्रस्ताव को स्वीकार करो ; तोमा-दुँहा विना —तुम दोनों के सिवाये ; मोर —मेरी ; नाहि —नहीं है ; अन्य गति —अन्य गति।*


### अनुवाद
‘‘अब मैं अवश्य जाऊँगा। अब तो तुम लोग अनुमति दोगे न? तुम दोनों के अतिरिक्त मेरे पास कोई अन्य आश्रय नहीं है।


## Verse md/16/90
गौड़-देशे हय मोर ‘दुइ समाश्रय’ ।
‘जननी’ ‘जाह्नवी’,——एइ दुइ दयामय ॥९०॥
*गौड़-देशे —बंगाल में ; हय —हैं ; मोर —मेरे ; दुइ —दो ; समाश्रय —आश्रय (ठिकाने) ; जननी —माता ; जाह्नवी —माता गंगा ; एइ दुइ —ये दोनों ; दया-मय —अति दयालु।*


### अनुवाद
‘‘बंगाल में मेरे दो आश्रय हैं—मेरी माता तथा गंगा नदी। ये दोनों अत्यन्त दयामय हैं।


## Verse md/16/91
गौड़-देश दिया याब ताँ-सबा देखिया ।
तुमि दुँहे आज्ञा देह’ परसन्न हञा ॥९१॥
*गौड़-देश —बंगाल देश ; दिया —होते हुए ; याब —मैं जाऊँगा ; ताँ-सबा —उन सबको ; देखिया —देखकर ; तुमि दुँहे —तुम दोनों ; आज्ञा देह’ —मुझे आज्ञा दो ; परसन्न हञा —प्रसन्न होकर।*


### अनुवाद
‘‘मैं बंगाल होता हुआ वृन्दावन जाऊँगा और अपनी माता तथा गंगा नदी दोनों को देखूँगा। क्या अब तुम दोनों मुझे अनुमति दोगे?’’


## Verse md/16/92
शुनिया प्रभुर वाणी मने विचारय ।
प्रभु-सने अति हठ कभु भाल नय ॥९२॥
*शुनिया —यह सुनकर ; प्रभुर —श्री चैतन्य महाप्रभु की ; वाणी —वाणी ; मने —उनके मनों में ; विचारय —विचार किया ; प्रभु-सने —भगवान् चैतन्य महाप्रभु के साथ ; अति —अत्यन्त ; हठ —चालबाजी ; चालें ; कभु —किसी भी समय ; भाल नय —अच्छी नहीं है।*


### अनुवाद
जब सार्वभौम भट्टाचार्य तथा रामानन्द राय ने ये शब्द सुने, तो वे विचार करने लगे कि यह अच्छी बात नहीं है कि उन्होंने महाप्रभु के साथ इतनी चालें चली थीं।


## Verse md/16/93
दुँहे कहे,——एबे वर्षा, चलिते नारिबा ।
विजया-दशमी आइले अवश्य चलिबा ॥९३॥
*दुँहे कहे —उन दोनों ने कहा ; एबे —अब ; वर्षा —वर्षा ऋतु ; चलिते नारिबा —आप नहीं जा सकोगे ; विजया-दशमी —विजय दशमी के दिन ; आइले —जब यह आयेगी ; अवश्य —अवश्य ; चलिबा —आप जायेंगे।*


### अनुवाद
उन दोनों ने कहा, ‘‘वर्षा ऋतु होने के कारण आपके लिए यात्रा करनी कठिन हो जायेगी। वृन्दावन प्रस्थान करने के लिए विजयादशमी तक प्रतीक्षा करना ठीक रहेगा।’’


## Verse md/16/94
आनन्दे महाप्रभु वर्षा कैल समाधान ।
विजया-दशमी-दिने करिल पयान ॥९४॥
*आनन्दे —बहुत आनन्द में ; महाप्रभु —श्री चैतन्य महाप्रभु ने ; वर्षा —वर्षा ऋतु ; कैल समाधान —व्यतीत की ; विजया-दशमी-दिने —विजयदशमी के दिन ; करिल पयान —वे चले गये।*


### अनुवाद
इस तरह अनुमति प्राप्त करके श्री चैतन्य महाप्रभु अत्यधिक प्रसन्न हुए। उन्होंने वर्षा ऋतु बीत जाने तक प्रतीक्षा की और जब विजयादशमी आई तो वे वृन्दावन के लिए चल पड़े।


## Verse md/16/95
जगन्नाथेर प्रसाद प्रभु यत पाञाछिल ।
कड़ार, चन्दन, डोर, सब सङ्गे लैल ॥९५॥
*जगन्नाथेर —भगवान् जगन्नाथ का ; प्रसाद —प्रसाद ; प्रभु —श्री चैतन्य महाप्रभु ने ; यत —जितना ; पाञाछिल —मिला था ; कड़ार —एक प्रकार का तिलक ; चन्दन —चन्दन ; डोर —डोरियाँ ; सब —सब ; सङ्गे लैल —उन्होंने अपने साथ ले ली।*


### अनुवाद
महाप्रभु ने जगन्नाथजी का प्रसाद एकत्र किया। उन्होंने अपने साथ भगवान् का कड़ार अंजन, चन्दन तथा डोरियाँ भी प्रसाद रूप में ले लीं।


## Verse md/16/96
जगन्नाथे आज्ञा मागि’ प्रभाते चलिला ।
उड़िया-भक्त-गण सङ्गे पाछे चलि’ आइला ॥९६॥
*जगन्नाथे —भगवान् जगन्नाथ से ; आज्ञा मागि’ —आज्ञा लेकर ; प्रभाते —प्रात:काल ; चलिला —चल पड़े ; उड़िया-भक्त-गण —उड़ीसा के सभी भक्त ; सङ्गे —उनके साथ ; पाछे —पीछे पीछे ; चलि’ आइला —चले।*


### अनुवाद
भोर के समय भगवान् जगन्नाथ से आज्ञा लेकर श्री चैतन्य महाप्रभु चल पड़े और उड़ीसा के सारे भक्त भी उनके पीछे पीछे जाने लगे।


## Verse md/16/97
उड़िया-भक्त-गणे प्रभु यत्ने निवारिला ।
निज-गण-सङ्गे प्रभु ‘भवानीपुर’ आइला ॥९७॥
*उड़िया-भक्त-गणे —उड़ीसा के भक्तगण को ; प्रभु —श्री चैतन्य महाप्रभु ने ; यत्ने —बड़े प्रयास से ; निवारिला —रोका ; निज-गण-सङ्गे —अपने निजी साथियों सहित ; प्रभु —श्री चैतन्य महाप्रभु ; भवानीपुर आइला —भवानीपुर आये।*


### अनुवाद
चैतन्य महाप्रभु बड़े यत्न से उड़ीसा के भक्तों को अपने साथ चलने से मना कर पाये। फिर वे अपने निजी संगियों के साथ सबसे पहले भवानीपुर गये।


### तात्पर्य
सुप्रसिद्ध स्थान जानकादेइपुर अथवा जानकीदेवीपुर पहुँचने के पूर्व भवानीपुर से होकर जाना पड़ता है।


## Verse md/16/98
रामानन्द आइला पाछे दोलाय चड़िया ।
वाणीनाथ बहु प्रसाद दिल पाठाञा ॥९८॥
*रामानन्द —रामानन्द राय ; आइला —आये ; पाछे —पीछे ; दोलाय चड़िया —पालकी में चढ़कर ; वाणीनाथ —वाणीनाथ राय ; बहु —बहुत मात्रा में ; प्रसाद —जगन्नाथ का प्रसाद ; दिल —दिया ; पाठाञा —भेजकर।*


### अनुवाद
जब भगवान् चैतन्य भवानीपुर पहुँच गये, तो उनके पीछे पीछे रामानन्द राय अपनी पालकी पर चढ़कर आये और वाणीनाथ राय ने महाप्रभु के लिए प्रचुर मात्रा में प्रसाद भेजा था।


## Verse md/16/99
प्रसाद भोजन करि’ तथाय रहिला ।
प्रात:-काले चलि’ प्रभु ‘भुवनेश्वर’ आइला ॥९९॥
*प्रसाद भोजन करि’ —प्रसाद ग्रहण करके ; तथाय रहिला —वे वहाँ रूक गये ; प्रात:-काले —प्रात:काल ; चलि’ —चलकर ; प्रभु —श्री चैतन्य महाप्रभु ; भुवनेश्वर आइला —भुवनेश्वर नामक स्थान पर पहुँचे।*


### अनुवाद
प्रसाद ग्रहण करने के बाद श्री चैतन्य महाप्रभु वहाँ रात-भर रहे। प्रात: होते ही वे चल पड़े और अन्त में भुवनेश्वर आ पहुँचे।


## Verse md/16/100
‘कटके’ आसिया कैल ‘गोपाल’ दरशन ।
स्वप्नेश्वर-विप्र कैल प्रभुर निमन्त्रण ॥१००॥
*कटके —कटक नगर ; आसिया —आकर ; कैल —किया ; गोपाल दरशन —भगवान् गोपाल का दर्शन ; स्वप्नेश्वर-विप्र —स्वप्नेश्वर नामक ब्राह्मण ; कैल —किया ; प्रभुर —श्री चैतन्य महाप्रभु को ; निमन्त्रण —निमंत्रण।*


### अनुवाद
कटक नगर पहुँचकर उन्होंने गोपाल मन्दिर के दर्शन किये। वहाँ पर स्वप्नेश्वर नाम के ब्राह्मण ने उन्हें भोजन करने के लिए निमन्त्रण दिया।


## Verse md/16/101
रामानन्द-राय सब-गणे निमन्त्रिल ।
बाहिर उद्याने आसि’ प्रभु वासा कैल ॥१०१॥
*रामानन्द-राय —रामानन्द राय ने ; सब-गणे —श्री चैतन्य महाप्रभु के सभी अनुयायियों को ; निमन्त्रिल —निमन्त्रित किया ; बाहिर उद्याने —बाहर के उद्यान में ; आसि’ —आकर ; प्रभु —श्री चैतन्य महाप्रभु ; वासा कैल —उसे अपना विश्राम स्थल बनाया।*


### अनुवाद
रामानन्द राय ने अन्य सभी जनों को भोजन करने के लिए निमन्त्रित किया और श्री चैतन्य महाप्रभु ने मन्दिर के बाहर बगीचे में अपना विश्राम स्थान बनाया।


## Verse md/16/102
भिक्षा करि’ बकुल-तले करिला विश्राम ।
प्रतापरुद्र-ठाञि राय करिल पयान ॥१०२॥
*भिक्षा करि’ —भोजन करने के बाद ; बकुल-तले —बकुल वृक्ष के नीचे ; करिला विश्राम —विश्राम किया ; प्रतापरुद्र-ठाञि —महाराज प्रतापरुद्र की उपस्थिति में ; राय —रामानन्द राय ने ; करिल पयान —प्रस्थान किया।*


### अनुवाद
जब श्री चैतन्य महाप्रभु बकुल वृक्ष के नीचे विश्राम कर रहे थे, तो रामानन्द राय तुरन्त महाराज प्रतापरुद्र के पास गये।


## Verse md/16/103
शुनि’ आनन्दित राजा अति-शीघ्र आइला ।
प्रभु देखि’ दण्डवत्भूमेते पड़िला ॥१०३॥
*शुनि’ —यह सुनकर ; आनन्दित —अति प्रसन्न हुए ; राजा —राजा ; अति-शीघ्र —अति शीघ्र ; आइला —आये ; प्रभु देखि’ —श्री चैतन्य महाप्रभु को देखकर ; दण्डवत् —दण्डवत् प्रणाम किया ; भूमेते —भूमि पर ; पड़िला —गिर गये।*


### अनुवाद
राजा यह समाचार पाकर अत्यन्त प्रसन्न हुए। और शीघ्रता से वहाँ आये। महाप्रभु को देखकर उन्होंने दण्डवत् प्रणाम किया।


## Verse md/16/104
पुन: उठे, पुन: पड़े प्रणय-विह्वल ।
स्तुति करे, पुलकाङ्ग, पड़े अश्रु-जल ॥१०४॥
*पुन: —पुन: ; उठे —उठे ; पुन: —पुन: ; पड़े —गिर पड़े ; प्रणय-विह्वल —प्रेम से विह्वल होकर ; स्तुति करे —स्तुति की ; पुलक-अङ्ग —सारा शरीर हर्ष से काँप रहा था ; पड़े —बहने लगे ; अश्रु-जल —अश्रु जल।*


### अनुवाद
प्रेम से विह्वल होकर राजा बारम्बार उठते और गिरते रहे। जब वे प्रार्थना कर रहे थे, तो उनका सारा शरीर काँपने लगा और उनकी आँखों से आँसू बह चले।


## Verse md/16/105
ताँर भक्ति देखि’ प्रभुर तुष्ट हैल मन ।
उथि’ महाप्रभु ताँरे कैला आलिङ्गन ॥१०५॥
*ताँर भक्ति —उसकी भक्ति ; देखि’ —देखकर ; प्रभुर —श्री चैतन्य महाप्रभु ; तुष्ट —प्रसन्न ; हैल —था ; मन —मन ; उठि’ —उठकर ; महाप्रभु —श्री चैतन्य महाप्रभु ने ; ताँरे —उनको ; कैला आलिङ्गन —आलिंगन किया।*


### अनुवाद
श्री चैतन्य महाप्रभु राजा की भक्ति देखकर अत्यन्त प्रसन्न हुए, अतएव उन्होंने उठकर उनका आलिंगन किया।


## Verse md/16/106
पुन: स्तुति करि’ राजा करये प्रणाम ।
प्रभु-कृपा-अश्रुते ताँर देह हैल स्‍नान ॥१०६॥
*पुन: —पुन: ; स्तुति करि’ —स्तुति करके ; राजा —राजा ने ; करये प्रनाम —प्रणाम किया ; प्रभु कृपा —महाप्रभु की कृपा के ; अश्रुते —अश्रुओं से ; ताँर —महाप्रभु का ; देह —शरीर ; हैल —हो गया ; स्‍नान —भीग गया।*


### अनुवाद
जब महाप्रभु ने राजा का आलिंगन किया, तो राजा ने बारम्बार प्रार्थना की और उन्हें नमस्कार किया। इस तरह महाप्रभु की कृपा से राजा की आँखों में आँसू आ गये, जिससे महाप्रभु का शरीर नहा उठा।


## Verse md/16/107
सुस्थ करि, रामानन्द राजारे वसाइला ।
काय-मनो-वाक्ये प्रभु ताँरे कृपा कैला ॥१०७॥
*सुस्थ करि —उसको शान्त करके ; रामानन्द —रामानन्द राय ने ; राजारे वसाइला —राजा को बैठाया ; काय-मनो-वाक्ये —तन मन और वाणी से ; प्रभु —श्री चैतन्य महाप्रभु ने ; ताँरे —राजा को ; कृपा कैला —अपनी कृपा दिखलाई।*


### अनुवाद
अन्त में रामानन्द राय ने राजा को सान्त्वना दी और उन्हें बैठाया। महाप्रभु ने भी अपने शरीर, मन तथा वाणी से राजा पर कृपा की।


## Verse md/16/108
ऐछे ताँहारे कृपा कैल गौरराय ।
‘‘प्रतापरुद्र-सन्त्राता’’ नाम हैल याय ॥१०८॥
*ऐछे —ऐसी ; ताँहारे —राजा को ; कृपा —कृपा ; कैल —दिखलाई ; गौरराय —श्री चैतन्य महाप्रभु ने ; प्रतापरुद्र-सन्त्राता —प्रतापरुद्र संत्राता (उद्धारक) ; नाम —नाम ; हैल —हो गया ; याय —जिससे।*


### अनुवाद
श्री चैतन्य महाप्रभु ने राजा पर इतनी कृपा प्रदर्शित की कि उस दिन से महाप्रभु का नाम ‘प्रतापरुद्र-संत्राता’ अर्थात् ‘महाराज प्रतापरुद्र के उद्धारक’ पड़ गया।


## Verse md/16/109
राज-पात्र-गण कैल प्रभुर वन्दन ।
राजारे विदाय दिला शचीर नन्दन ॥१०९॥
*राज-पात्र-गण —राजा के अधिकारी गण ; कैल —की ; प्रभुर वन्दन —महाप्रभु की वन्दना ; राजारे —राजा को ; विदाय दिला —विदा दी ; शचीर नन्दन —माता शची के पुत्र ने।*


### अनुवाद
सारे सरकारी अधिकारियों ने भी महाप्रभु को नमस्कार किया और तब शची-पुत्र महाप्रभु ने राजा तथा उनके व्यक्तियों को विदा किया।


## Verse md/16/110
बाहिरे आसि’ राजा आज्ञा-पत्र लेखाइल ।
निज-राज्ये यत ‘विषयी’, ताहारे पाठाइल ॥११०॥
*बाहिरे आसि’ —बाहर आकर ; राजा —राजा ने ; आज्ञा-पत्र —आदेश पत्र ; लेखाइल —लिखवाकर ; निज-राज्ये —अपने राज्य में ; यत —सभी ; विषयी —सरकारी सेवक ; ताहारे —उनको ; पाठाइल —भेजा।*


### अनुवाद
तब राजा बाहर गये और उन्होंने आदेश पत्र लिखाकर अपने राज्य-भर के सरकारी नौकरों को भिजवाया।


## Verse md/16/111
‘ग्रामे-ग्रामे’ नूतन आवास करिबा ।
पाँच-सात नव्य-गृहे सामग्रये भरिबा ॥१११॥
*ग्रामे-ग्रामे —प्रत्येक गाँव में ; नूतन —नया ; आवास —निवासस्थान ; करिबा —तुम्हें बनाना चाहिए ; पाँच-सात —पाँच से सात ; नव्य-गृहे —नये घरों में ; सामग्रये —भोजन से ; भरिबा —भर देना चाहिए।*


### अनुवाद
उनका आदेश था, ‘‘प्रत्येक गाँव में नये आवास स्थान बनाये जाएँ और पाँच-सात नये घरों में सभी तरह का भोजन संग्रह कर लिया जाए।


## Verse md/16/112
आपनि प्रभुके लञा ताहाँ उत्तरिबा ।
रात्रि-दिबा वेत्र-हस्ते सेवाय रहिबा ॥११२॥
*आपनि —स्वयं ; प्रभुके —श्री चैतन्य महाप्रभु ; लञा —लेकर ; ताहाँ उत्तरिबा —तुम्हें वहाँ जाना चाहिए ; रात्रि-दिबा —रात दिन ; वेत्र-हस्ते —हाथ में छड़ी लेकर ; सेवाय रहिबा —उनकी सेवा में लगे रहना चाहिए।*


### अनुवाद
‘‘तुम लोग स्वयं महाप्रभु को इन नवनिर्मित घरों में ले जाना। तुम लोग रात-दिन अपने हाथों में बेंत (लाठी) लिए उनकी सेवा में लगे रहना।’’


## Verse md/16/113
दुइ महा-पात्र,——‘हरिचन्दन’, ‘मर्दराज’ ।
ताँरे आज्ञा दिल राजा——‘करिह सर्व काय ॥११३॥
*दुइ महा-पात्र —दो प्रतिष्ठित अधिकारियों को ; हरिचन्दन —हरिचन्दन ; मर्दराज —मर्दराज ; ताँरे —उनको ; आज्ञा दिल —आज्ञा दी ; राजा —राजा ने ; करिह —करो ; सर्व काय —जो कुछ आवश्यक हो।*


### अनुवाद
राजा ने हरिचन्दन तथा मर्दराज नामक दो सम्मानित अधिकारियों को आदेश दिया कि इन आदेशों के पालन करने के लिए जो भी आवश्यक हो, करें।


## Verse md/16/114-115
एक नव्य-नौका आनि’ राखह नदी-तीरे ।
याहाँ स्‍नान करि’ प्रभु या’न नदी-पारे ॥११४॥
ताहाँ स्तम्भ रोपण कर ‘महा-तीर्थ’ करि’ ।
नित्य स्‍नान करिब ताहाँ, ताहाँ येन मरि ॥११५॥
*एक —एक ; नव्य —नयी ; नौका —नौका ; आनि’ —लाकर ; राखह —रखो ; नदी-तीरे —नदी के तट पर ; याहाँ —जहाँ ; स्‍नान करि’ —स्‍नान करके ; प्रभु —श्री चैतन्य महाप्रभु ; या’न —जाएँ ; नदी-पारे —नदी के दूसरे तट पर ; ताहाँ —वहाँ ; स्तम्भ —स्मृति स्तभ ; रोपण कर —स्थापित करो ; महा-तीर्थ करि’ —उस स्थान को एक महान् तीर्थ स्थान बनाकर ; नित्य —प्रतिदिन ; स्‍नान करिब —मैं स्‍नान करूँगा ; ताहाँ —वहाँ ; ताहाँ —वहाँ ; येन मरि —मैं मरना चाहूँगा।*


### अनुवाद
राजा ने उन्हें यह भी आदेश दिया कि नदी के तटों पर एक नयी नाव रखें और जहाँ-जहाँ श्री चैतन्य महाप्रभु स्‍नान करें या नदी के उस पार जाएँ, वहाँ-वहाँ वे स्मृति-स्तम्भ स्थापित कर दें और उस स्थान को तीर्थस्थल बना दें। राजा ने कहा, ‘‘मैं वहीं-वहीं स्‍नान किया करूँगा और मुझे मरने भी वहीं देना।’’


## Verse md/16/116
चतुर्द्वारे करह उत्तम नव्य वास ।
रामानन्द, याह तुमि महाप्रभु-पाश ॥११६॥
*चतुर्द्वारे —चतुर्द्वार नामक स्थान पर ; करह —बनाओ ; उत्तम —उत्तम ; नव्य वास —नया निवासस्थान ; रामानन्द —रामानन्द राय ; याह तुमि —वहाँ आप जाओ ; महाप्रभु-पाश —श्री चैतन्य महाप्रभु के पास।*


### अनुवाद
राजा ने आगे आदेश दिया, ‘‘चतुर्द्वार पर एक नया वासस्थान तैयार कराना। हे रामानन्द, अब आप महाप्रभु के पास लौट सकते हैं।’’


## Verse md/16/117
सन्ध्याते चलिबे प्रभु,——नृपति शुनिल ।
हस्ती-उपर ताम्बु-गृहे स्त्री-गणे चड़ाइल ॥११७॥
*सन्ध्याते —संध्या समय ; चलिबे प्रभु —महाप्रभु चलेंगे ; नृपति शुनिल —राजा ने सुना ; हस्ती-उपर —हाथियों की पीठ पर ; ताम्बु-गृहे —तम्बुओं में ; स्त्री-गणे —सभी महिलाओं को ; चड़ाइल —बैठाया।*


### अनुवाद
जब राजा ने सुना कि महाप्रभु उस दिन संध्या-समय चले जायेंगे, तो उसने तुरन्त ही कुछ ऐसे हाथी लाये जाने का प्रबन्ध कर दिया जिनकी पीठ पर छोटे-छोटे तम्बू लगे हों। फिर महल की सारी स्त्रियाँ उन हाथियों पर बैठ गईं।


## Verse md/16/118
प्रभुर चलिबार पथे रहे सारि हञा ।
सन्ध्याते चलिला प्रभु निज-गण लञा ॥११८॥
*प्रभुर —महाप्रभु के ; चलिबार पथे —प्रस्थान के पथ पर ; रहे —रहे ; सारि हञा —एक पंक्ति में होकर ; सन्ध्याते —सांयकाल ; चलिला प्रभु —महाप्रभु चल पड़े ; निज-गण लञा —अपने लोगों को लेकर।*


### अनुवाद
ये सारी स्त्रियाँ उस मार्ग में पंक्ति बाँधकर प्रतीक्षा-रत रहीं, जिससे होकर महाप्रभु जाने वाले थे। उस शाम को महाप्रभु अपने भक्तों सहित वहाँ से चल पड़े।


## Verse md/16/119
‘चित्रोत्पला-नदी’ आसि’ घाटे कैल स्‍नान ।
महिषी-सकल देखि’ करये प्रणाम ॥११९॥
*चित्रोत्पला-नदी —चित्रोत्पला नदी ; आसि’ —आकर ; घाटे —घाट पर ; कैल स्‍नान —स्‍नान किया ; महिषी-सकल —राजमहल की सभी रानियों तथा महिलाओं ने ; देखि’ —देखकर ; करये प्रणाम —प्रणाम किया।*


### अनुवाद
जब श्री चैतन्य महाप्रभु चित्रोत्पला नदी में स्‍नान करने गये, तो सारी रानियों तथा स्त्रियों ने उन्हें सादर नमस्कार किया।


## Verse md/16/120
प्रभुर दरशने सबे हैल प्रेममय ।
‘कृष्ण’ ‘कृष्ण’ कहे, नेत्र अश्रु वरिषय ॥१२०॥
*प्रभुर दरशने —महाप्रभु के दर्शन से ; सबे —वे सब ; हैल —हो गईं ; प्रेम-मय —प्रेम से विह्वल ; कृष्ण कृष्ण कहे —कृष्ण के पावन नाम का कीर्तन किया ; नेत्र —नेत्रों से ; अश्रु —अश्रु ; वरिषय —बरस पड़े।*


### अनुवाद
महाप्रभु को देखकर वे सारी स्त्रियाँ भगवत्प्रेम से अभिभूत हो उठीं और आँखों से अश्रु गिराते हुए ‘‘कृष्ण! कृष्ण!’’ कीर्तन करने लगीं।


## Verse md/16/121
एमन कृपालु नाहि शुनि त्रिभुवने ।
कृष्ण-प्रेमा हय याँर दूर दरशने ॥१२१॥
*एमन कृपालु —ऐसा कृपालु पुरुष ; नाहि —नहीं ; शुनि —हम सुनतीं ; त्रि-भुवने —तीनों भुवनों में ; कृष्ण-प्रेमा हय —कृष्ण-प्रेम मिलता है ; याँर —जिन्हें ; दूर दरशने —दूर से देखने से ही।*


### अनुवाद
तीनों लोकों में श्री चैतन्य महाप्रभु के समान दयामय कोई नहीं है। उनका दूर से दर्शन करने मात्र से मनुष्य भगवत्प्रेम से अभिभूत हो जाता है।


## Verse md/16/122
नौकाते चड़िया प्रभु हैल नदी पार ।
ज्योत्स्नावती रात्र्ये चलि’ आइला चतुर्द्वार ॥१२२॥
*नौकाते चड़िया —नौका पर चढ़कर ; प्रभु —श्री चैतन्य महाप्रभु ; हैल —गये ; नदी पार —नदी के पार ; ज्योत्स्नावती —पूर्ण चन्द्र से प्रकाशित ; रात्र्ये —रात में ; चलि’ —चलकर ; आइला —आये ; चतुर्द्वार —चतुर्द्वार को।*


### अनुवाद
तब महाप्रभु ने एक नई नाव में चढ़कर नदी को पार किया। वे चाँदनी रात में चलकर चतुर्द्वार नामक नगर में जा पहुँचे।


## Verse md/16/123
रात्र्ये तथा रहि’ प्राते स्‍नान-कृत्य कैल ।
हेन-काले जगन्नाथेर महा-प्रसाद आइल ॥१२३॥
*रात्र्ये —उस रात को ; तथा रहि’ —वहाँ ठहरकर ; प्राते —प्रात: काल ; स्‍नान-कृत्य कैल —स्‍नान किया ; हेन-काले —उस समय ; जगन्नाथेर —भगवान् जगन्नाथ का ; महा-प्रसाद आइल —महाप्रसाद आ गया।*


### अनुवाद
महाप्रभु ने रात वहीं बिताई और प्रात:काल उठकर स्‍नान किया। उसी समय जगन्नाथजी का प्रसाद आ गया।


## Verse md/16/124
राजार आज्ञाय पड़िछा पाठाय दिने-दिने ।
बहुत प्रसाद पाठाय दिया बहु-जने ॥१२४॥
*राजार आज्ञाय —राजा की आज्ञा से ; पड़िछा —मन्दिर के अध्यक्ष ने ; पाठाय —भेजा ; दिने-दिने —प्रतिदिन ; बहुत प्रसाद —बहुत प्रसाद ; पाठाय —उसने भेजा ; दिया बहु-जने —कई व्यक्तियों से उठवाकर।*


### अनुवाद
राजा की आज्ञा के अनुसार मन्दिर का निरीक्षक प्रतिदिन काफी मात्रा में प्रसाद भेज देता था, जिसे कई लोग उठाकर लाते थे।


## Verse md/16/125
स्वगण-सहिते प्रभु प्रसाद अङ्गीकरि’ ।
उठिया चलिला प्रभु बलि’ ‘हरि’ ‘हरि’ ॥१२५॥
*स्व-गण-सहिते —अपने साथियों के साथ ; प्रभु —श्री चैतन्य महाप्रभु ; प्रसाद —प्रसाद ; अङ्गीकरि’ —लेकर ; उठिया —उठकर ; चलिला —चल पडे़ ; प्रभु —श्री चैतन्य महाप्रभु ; बलि’ —बोलते हुए ; हरि हरि —‘‘हरि , हरि’’।*


### अनुवाद
प्रसाद ग्रहण करने के बाद श्री चैतन्य महाप्रभु उठ खड़े हुए और ‘‘हरि! हरि!’’ कीर्तन करते हुए चल पड़े।


## Verse md/16/126
रामानन्द, मर्दराज, श्री-हरिचन्दन ।
सङ्गे सेवा करि’ चले एइ तिन जन ॥१२६॥
*रामानन्द —रामानन्द ; मर्दराज —मर्दराज ; श्री-हरिचन्दन —श्री हरिचन्दन ; सङ्गे —के साथ ; सेवा करि’ —सेवा करते हुए ; चले —चले ; एइ तिन जन —ये तीन महोदय।*


### अनुवाद
रामानन्द राय, मर्दराज तथा श्री हरिचन्दन सदैव श्री चैतन्य महाप्रभु के साथ-साथ रहते और उनकी सेवा करते थे।


## Verse md/16/127-129
प्रभु-सङ्गे पुरी-गोसाञि, स्वरूप-दामोदर ।
जगदानन्द, मुकुन्द, गोविन्द, काशीश्वर ॥१२७॥
हरिदास-ठाकुर, आर पण्डित-वक्रेश्वर ।
गोपीनाथाचार्य, आर पण्डित-दामोदर ॥१२८॥
रामाइ, नन्दाइ, आर बहु भक्त-गण ।
प्रधान कहिलुँ, सबार के करे गणन ॥१२९॥
*प्रभु-सङ्गे —श्री चैतन्य महाप्रभु के साथ ; पुरी-गोसाञि —परमानन्द पुरी ; स्वरूप-दामोदर —स्वरूप दामोदर ; जगदानन्द —जगदानन्द ; मुकुन्द —मुकुन्द ; गोविन्द —गोविन्द ; काशीश्वर —काशीश्वर ; हरिदास-ठाकुर —हरिदास ठाकुर ; आर —और ; पण्डित-वक्रेश्वर —पण्डित वक्रेश्वर ; गोपीनाथ-आचार्य —गोपीनाथ आचार्य ; आर —और ; पण्डित-दामोदर —पण्डित दामोदर ; रामाइ —रामाइ ; नन्दाइ —नन्दाइ ; आर —और ; बहु भक्त-गण —बहुत से भक्त ; प्रधान —प्रधान ; कहिलुँ —मैंने वर्णन किये हैं ; सबार —उन सबका ; के —कौन ; करे गणन —वर्णन कर सकता है।*


### अनुवाद
महाप्रभु के साथ साथ परमानन्द पुरी गोस्वामी, स्वरूप दामोदर, जगदानन्द, मुकुन्द, गोविन्द, काशीश्वर, हरिदास ठाकुर, वक्रेश्वर पण्डित, गोपीनाथ आचार्य, दामोदर पण्डित, रामाइ, नन्दाइ तथा अन्य अनेक भक्त थे। इनमें से मुख्य भक्तों के नाम मैंने गिनाये हैं। पूरी संख्या बता पाना किसी के लिए भी सम्भव नहीं है।


## Verse md/16/130
गदाधर-पण्डित यबे सङ्गेते चलिला ।
‘क्षेत्र-सन्न्यास ना छाड़िह’——प्रभु निषेधिला ॥१३०॥
*गदाधर-पण्डित —गदाधर पण्डित ; यबे —जब ; सङ्गेते —श्री चैतन्य महाप्रभु के साथ ; चलिला —चलने लगे ; क्षेत्र-सन्न्यास —एक तीर्थस्थान पर संन्यास (क्षेत्र संन्यास) ; ना छाड़िह —न छोड़ो ; प्रभु निषेधिला —श्री चैतन्य महाप्रभु ने मना किया।*


### अनुवाद
जब गदाधर पण्डित महाप्रभु के साथ जाने को उद्यत हुए, तो उन्हें मना कर दिया गया और कहा गया कि वे क्षेत्र-संन्यास-व्रत का परित्याग न करे।


### तात्पर्य
जब कोई क्षेत्र-संन्यास लेता है , तो अपना गृहस्थ जीवन त्याग कर भगवान् विष्णु से सम्बन्धित किसी तीर्थस्थान में जाता है। ऐसे स्थानों के अन्तर्गत पुरुषोत्तम (जगन्नाथ पुरी) , नवद्वीप धाम तथा मथुरा धाम आते हैं। क्षेत्र-संन्यासी इन स्थानों में अकेले या अपने परिवार के साथ रहता है। श्रील भक्तिविनोद ठाकुर क्षेत्र-संन्यास को इस कलियुग में वानप्रस्थ स्थिति से श्रेयस्कर मानते हैं। सार्वभौम भट्टाचार्य इसी तरह रह रहे थे और उन्हें क्षेत्र-संन्यासी कहा गया है अर्थात् वे जगन्नाथ पुरी में रहने वाले संन्यासी थे।


## Verse md/16/131
पण्डित कहे,——‘‘याहाँ तुमि, सेइ नीलाचल ।
क्षेत्र-सन्न्यास मोर याउक रसातल’’ ॥१३१॥
*पण्डित कहे —गदाधर पण्डित ने कहा ; याहाँ —जहाँ कहीं ; तुमि —आप होते हो ; सेइ —वही ; नीलाचल —जगन्नाथ पुरी ; क्षेत्र-सन्न्यास —क्षेत्र संन्यास (एक तीर्थस्थान पर रहने का प्रण) ; मोर —मेरा ; याउक —जाने दो ; रसातल —नरक में।*


### अनुवाद
जब गदाधर पण्डित से लौट जाने के लिए कहा गया तो वे महाप्रभु से बोले, ‘‘आप जहाँ भी रहते हैं, वही जगन्नाथ पुरी है। मेरा तथाकथित क्षेत्र-संन्यास नरक में जाए।’’


## Verse md/16/132
प्रभु कहे,——‘‘इँहा कर गोपीनाथ सेवन’’ ।
पण्डित कहे,——‘‘कोटि-सेवा त्वत्पाद-दर्शन’’ ॥१३२॥
*प्रभु कहे —श्री चैतन्य महाप्रभु ने कहा ; इँहा —यहाँ ; कर —करो ; गोपीनाथ सेवन —गोपीनाथ की पूजा ; पण्डित कहे —पण्डित ने कहा ; कोटि-सेवा —लाखों गुना पूजा ; त्वत्-पाद-दर्शन —आपके चरणकमल के दर्शन करने से।*


### अनुवाद
जब श्री चैतन्य महाप्रभु ने गदाधर पण्डित से जगन्नाथ पुरी में रुक जाने तथा गोपीनाथ की सेवा करने के लिए कहा, तो गदाधर पण्डित ने उत्तर दिया, ‘‘आपके चरणकमलों के दर्शन मात्र से गोपीनाथ की करोड़ बार सेवा हो जाती है।’’


## Verse md/16/133
प्रभु कहे,——‘‘सेवा छाड़िबे, आमाय लागे दोष ।
इँहा रहि’ सेवा कर,——आमार सन्तोष’’ ॥१३३॥
*प्रभु कहे —श्री चैतन्य महाप्रभु ने कहा ; सेवा छाड़िबे —आप सेवा छोड़ दोगे ; आमाय —मुझे ; लागे —लगेगा ; दोष —दोष ; इँहा रहि’ —यहाँ रहकर ; सेवा कर —सेवा करो ; आमार —मेरा ; सन्तोष —सन्तोष।*


### अनुवाद
तब श्री चैतन्य महाप्रभु ने कहा, ‘‘यदि आप उनकी सेवा करना बन्द कर दोगे, तो यह मेरा दोष होगा। अत: अच्छा यही होगा कि आप यहाँ रहकर सेवा-कार्य करो। इससे मुझे सन्तोष मिलेगा।’’


## Verse md/16/134
पण्डित कहे,——‘‘सब दोष आमार उपर ।
तोमा-सङ्गे ना याइब, याइब एकेश्वर ॥१३४॥
*पण्डित कहे —पण्डित ने कहा ; सब —सब ; दोष —दोष ; आमार उपर —मेरे ऊपर ; तोमा-सङ्गे —आप के साथ ; ना याइब —मैं नहीं जाऊँगा ; याइब —मैं जाऊँगा ; एकेश्वर —अकेले।*


### अनुवाद
पण्डित ने उत्तर दिया, ‘‘चिन्ता न करें। सारे दोष मेरे सिर पर होंगे। लीजिये, मैं आपके साथ नहीं, अपितु अकेले जाऊँगा।


## Verse md/16/135
आइ’के देखिते याइब, ना याइब तोमा लागि’ ।
‘प्रतिज्ञा’-‘सेवा’-त्याग-दोष, तार आमि भागी’’ ॥१३५॥
*आइ’के —माता शचीदेवी को ; देखिते —देखने के लिए ; याइब —मैं जाऊँगा ; ना याइब —मैं नहीं जाऊँगा ; तोमा लागि’ —आपके लिए ; प्रतिज्ञा-सेवा —गोपीनाथ की सेवा तथा प्रण ; त्याग-दोष —त्यागने का दोष ; तार —उसके लिए ; आमि भागी —मैं उत्तरदायी हूँ।*


### अनुवाद
‘‘मैं शचीमाता को मिलने जाऊँगा, किन्तु आपके कारण नहीं जाऊँगा। मैं गोपीनाथ की सेवा करने के अपने व्रत को भंग करने के लिए स्वयं जिम्मेदार होऊँगा।’’


## Verse md/16/136
एत बलि’ पण्डित-गोसाञि पृथक्चलिला ।
कटक आसि’ प्रभु ताँरे सङ्गे आनाइला ॥१३६॥
*एत बलि’ —यह कहकर ; पण्डित-गोसाञि —गदाधर पण्डित ; पृथक् चलिला —अलग चले गये ; कटक आसि’ —कटक आने पर ; प्रभु —श्री चैतन्य महाप्रभु ने ; ताँरे —उनको ; सङ्गे —अपने साथ ; आनाइला —ले लिया।*


### अनुवाद
इस तरह गदाधर पण्डित गोस्वामी अकेले यात्रा पर निकले, किन्तु जब वे सभी लोग कटक पहुँचे तो श्री चैतन्य महाप्रभु ने उन्हें बुला लिया और वे महाप्रभु के साथ हो गए।


## Verse md/16/137
पण्डितेर गौराङ्ग-प्रेम बुझन ना याय ।
‘प्रतिज्ञा’, ‘श्री-कृष्ण-सेवा’ छाड़िल तृण-प्राय ॥१३७॥
*पण्डितेर —गदाधर पण्डित का ; गौराङ्ग-प्रेम —श्री चैतन्य महाप्रभु के लिए प्रेम ; बुझन —समझकर ; ना याय —सम्भव नहीं है ; प्रतिज्ञा —प्रतिज्ञा ; श्री-कृष्ण-सेवा —भगवान् की सेवा ; छाड़िल —छोड़ दी ; तृण-प्राय —प्राय: तिनके की तरह।*


### अनुवाद
गदाधर पण्डित तथा श्री चैतन्य महाप्रभु के बीच के प्रेम की घनिष्ठता को कोई नहीं समझ सकता। गदाधर पण्डित ने अपनी प्रतिज्ञा तथा गोपीनाथ की सेवा का उसी तरह परित्याग कर दिया, जिस तरह कोई तिनके के टुकड़े को त्याग देता है।


### तात्पर्य
श्री चैतन्य महाप्रभु की संगति पाने मात्र के लिए गदाधर पण्डित ने गोपीनाथ की सेवा करते रहने की अपनी जीवन भर की प्रतिज्ञा तोड़ दी। इस प्रकार के प्रेम को केवल अत्यन्त विश्वस्त भक्तगण ही समझ सकते हैं। सामान्यतया इसका तात्पर्य कोई नहीं समझ सकता।


## Verse md/16/138
ताँहार चरित्रे प्रभु अन्तरे सन्तोष ।
ताँहार हाते धरि’ कहे करि’ प्रणय-रोष ॥१३८॥
*ताँहार चरित्रे —उनके व्यवहार से ; प्रभु —श्री चैतन्य महाप्रभु ; अन्तरे —अपने हृदय में ; सन्तोष —बहुत सन्तुष्ट हुए ; ताँहार हाते धरि’ —उनका हाथ पकड़कर ; कहे —कहा ; करि’ —दिखाते हुए ; प्रणय-रोष —प्रेम में क्रोध।*


### अनुवाद
गदाधर पण्डित का आचरण श्री चैतन्य महाप्रभु के हृदय को अत्यन्त मोहक लगा। फिर भी महाप्रभु ने उनका हाथ पकड़कर प्रेममय क्रोध प्रदर्शित करते हुए कहा।


## Verse md/16/139
‘प्रतिज्ञा’, ‘सेवा’ छाड़िबे,——ए तोमार ‘उद्देश’ ।
से सिद्ध हइल——छाड़ि’ आइला दूर देश ॥१३९॥
*प्रतिज्ञा —प्रतिज्ञा ; सेवा —और सेवा ; छाड़िबे —छोड़ दूँगा ; ए —यह ; तोमार —तुम्हारा ; उद्देश —उद्देश्य ; से —वह ; सिद्ध —पूरा ; हइल —हो गया है ; छाड़ि’ —छोड़कर ; आइला —आ गये हो ; दूर देश —दूर देश में।*


### अनुवाद
‘‘तुमने गोपीनाथ की सेवा छोड़ी है और पुरी में रहने की अपनी प्रतिज्ञा भंग की है। चूँकि तुम इतनी दूर निकल आये हो, अतएव वह सब अब पूर्ण हो गया।


## Verse md/16/140
आमार सङ्गे रहिते चाह,——वाञ्छ निज-सुख ।
तोमार दुइ धर्म याय,——आमार हय ‘दु:ख’ ॥१४०॥
*आमार सङ्गे —मेरे साथ ; रहिते —रहने के लिए ; चाह —तुम चाहते हो ; वाञ्छ —तुम इच्छा करते हो ; निज-सुख —अपनी खुद की इन्द्रियतृप्ति ; तोमार —तुम्हारे ; दुइ धर्म —दो धर्म ; याय —नष्ट होते हैं ; आमार —मुझे ; हय —है ; दु:ख —दु:ख।*


### अनुवाद
‘‘मेरे साथ जाने की तुम्हारी इच्छा तुम्हारे द्वारा इन्द्रियतृप्ति की अभिलाषा मात्र है। इस तरह तुम दो धार्मिक सिद्धान्तों को तोड़ रहे हो, जिसके कारण मैं अत्यन्त दु:खी हूँ।


## Verse md/16/141
मोर सुख चाह यदि, नीलाचले चल ।
आमार शपथ, यदि आर किछु बल ॥१४१॥
*मोर —मेरा ; सुख —सुख ; चाह —तुम चाहते हो ; यदि —यदि ; नीलाचले चल —जगन्नथ पुरी (नीलाचल) लौट जाओ ; आमार शपथ —मेरी निन्दा ; यदि —यदि ; आर —और ; किछु —कुछ ; बल —तुम कहते हो।*


### अनुवाद
‘‘यदि तुम मेरी प्रसन्नता चाहते हो, तो तुम नीलाचल लौट जाओ। यदि इस विषय में तुम कुछ अधिक कहोगे तो तुम मेरी निन्दा ही करोगे।’’


## Verse md/16/142
एत बलि’ महाप्रभु नौकाते चड़िला ।
मूर्च्छित हञा पण्डित तथाइ पड़िला ॥१४२॥
*एत बलि’ —यह कहकर ; महाप्रभु —श्री चैतन्य महाप्रभु ; नौकाते चड़िला —नौका पर चढ़ गये ; मूर्च्छित हञा —मूर्च्छित होकर ; पण्डित —गदाधर पण्डित गोस्वामी ; तथाइ —वहाँ ; पड़िला —गिर गये।*


### अनुवाद
यह कह कर श्री चैतन्य महाप्रभु नाव में चढ़ गये और गदाधर पण्डित तुरन्त ही मूर्च्छित होकर जमीन पर गिर पड़े।


## Verse md/16/143
पण्डिते लञा याइते सार्वभौमे आज्ञा दिला ।
भट्टाचार्य कहे,——‘‘उठ, ऐछे प्रभुर लीला ॥१४३॥
*पण्डिते लञा —पण्डित को लेकर ; याइते —जाने के लिए ; सार्वभौमे —सार्वभौम भट्टाचार्य को ; आज्ञा दिला —आज्ञा दी ; भट्टाचार्य कहे —सार्वभौम भट्टाचार्य ने कहा ; उठ —कृपया उठो ; ऐछे —ऐसी हैं ; प्रभुर लीला —महाप्रभु की लीलाएँ।*


### अनुवाद
श्री चैतन्य महाप्रभु ने सार्वभौम भट्टाचार्य को आदेश दिया कि वे अपने साथ गदाधर पण्डित को लेते जाएँ। अतएव भट्टाचार्य ने गदाधर पण्डित से कहा, ‘‘उठो! श्री चैतन्य महाप्रभु की लीलाएँ ऐसी ही हैं।


## Verse md/16/144
तुमि जान, कृष्ण निज-प्रतिज्ञा छाड़िला ।
भक्त कृपा-वशे भीष्मेर प्रतिज्ञा राखिला ॥१४४॥
*तुमि जान —तुम जानते हो ; कृष्ण —भगवान् कृष्ण ने ; निज-प्रतिज्ञा —अपनी प्रतिज्ञा ; छाड़िला —छोड़ दी ; भक्त कृपा-वशे —भक्त की भक्ति से प्रभावित होकर ; भीष्मेर —भीष्म पितामह की ; प्रतिज्ञा राखिला —प्रतिज्ञा निभाने के लिए।*


### अनुवाद
‘‘तुम जानते हो कि भगवान् कृष्ण ने भीष्म पितामह की प्रतिज्ञा रखने के लिए स्वयं अपनी प्रतिज्ञा का उल्लंघन किया।


## Verse md/16/145
स्व-निगममपहाय मत्प्रतिज्ञाम्
ऋतमधिकर्तुमवप्लुतो रथ-स्थ: ।
धृत-रथ-चरणोऽभ्ययाच्चलद्गुर्
हरिरिव हन्तुमिभं गतोत्तरीय: ॥१४५॥
*स्व-निगमम् —अस्त्र न पकड़ने और पाण्डवों की ओर से युद्ध करने की अपनी प्रतिज्ञा ; अपहाय —छोड़कर ; मत्-प्रतिज्ञाम् —मेरी प्रतिज्ञा ; ऋतम् —सत्य ; अधिकर्तुम् —और अधिक करने के लिए ; अवप्लुत: —कूदकर ; रथ-स्थ: —रथ पर बैठे (भगवान् कृष्ण) ; धृत —जिन्होंने पकड़ लिया ; रथ-चरण: —रथ का पहिया ; अभ्ययात् —आगे भागे ; चलत्-गु: —सारी धरती को कँपाकर ; हरि: —एक सिंह ; इव —की तरह ; हन्तुम् —मारने हेतु ; इभम् —हाथी को ; गत-उत्तरीय: —बाहरी वस्त्र को गिराकर।*


### अनुवाद
‘‘‘मेरी प्रतिज्ञा को सत्य बनाने के लिए भगवान् कृष्ण ने कुरुक्षेत्र में अस्त्र ग्रहण न करने की अपनी खुद की प्रतिज्ञा तोड़ दी। उनका उत्तरीय वस्त्र नीचे गिर रहा था, तभी वे अपने रथ से कूद पड़े, रथ का पहिया उठा लिया और मुझे मारने के लिए दौड़ते हुए आये। वे मुझ पर उसी तरह झपटे, जिस तरह सिंह हाथी को मारने के लिए झपटता है। उन्होंने सारी पृथ्वी को हिला दिया।’


### तात्पर्य
भगवान् कृष्ण ने प्रतिज्ञा की थी कि वे कुरुक्षेत्र युद्ध में न तो युद्ध करेंगे , न ही अस्त्र ग्रहण करेंगे। किन्तु जब भीष्म ने अपनी प्रतिज्ञा रखने के लिए भगवान् की प्रतिज्ञा तोड़नी चाही , तो भगवान् तुरन्त अपने रथ से नीचे उतर आये और भीष्म की प्रतिज्ञा को सत्य करने के लिए उन्होंने रथ का एक पहिया उठा लिया और उन्हें मारने के लिए आगे दौड़े। यह उद्धरण श्रीमद्भागवत ( १.९.३७) से लिया गया है।


## Verse md/16/146
एइ-मत प्रभु तोमार विच्छेद सहिया ।
तोमार प्रतिज्ञा रक्षा कैल यत्न करिया’’ ॥१४६॥
*एइ-मत —इस प्रकार ; प्रभु —श्री चैतन्य महाप्रभु ; तोमार —तुम्हारा ; विच्छेद सहिया —बिछोह सहन करके ; तोमार प्रतिज्ञा —तुम्हारी प्रतिज्ञा की ; रक्षा कैल —रक्षा की ; यत्न करिया —बहुत प्रयास करके।*


### अनुवाद
‘‘इसी तरह तुम्हारा वियोग सहते हुए श्री चैतन्य महाप्रभु ने बड़े यत्न से तुम्हारे व्रत की रक्षा की है।’’


## Verse md/16/147
एइ-मत कहि’ ताँरे प्रबोध करिला ।
दुइ-जने शोकाकुल नीलाचले आइला ॥१४७॥
*एइ-मत —इस प्रकार ; कहि’ —कहकर ; ताँरे —उनको ; प्रबोध करिला —जगाया ; दुइ-जने —दोनों व्यक्ति ; शोक-आकुल —शोकग्रस्त होकर ; नीलाचले —जगन्नाथ पुरी को ; आइला —लौट गये।*


### अनुवाद
इस तरह से सार्वभौम भट्टाचार्य ने गदाधर पण्डित में प्राण संचार किया। फिर दोनों अत्यन्त शोकाकुल होकर जगन्नाथ पुरी अर्थात् नीलाचल वापस चले आये।


## Verse md/16/148
प्रभु लागि’ धर्म-कर्म छाड़े भक्त-गण ।
भक्त-धर्म-हानि प्रभुर ना हय सहन ॥१४८॥
*प्रभु लागि’ —श्री चैतन्य महाप्रभु के लिए ; धर्म-कर्म —धर्म-कर्म , सभी नियत कर्म ; छाड़े —छोड़ देते हैं ; भक्त-गण —सारे भक्तगण ; भक्त-धर्म —भक्त के धर्म का ; हानि —त्याग करना ; प्रभुर —श्री चैतन्य महाप्रभु को ; ना हय —नहीं था ; सहन —सहनीय।*


### अनुवाद
श्री चैतन्य महाप्रभु के निमित्त सारे भक्त अपने सभी तरह के कार्य छोड़ देते थे। फिर भी महाप्रभु नहीं चाहते थे कि भक्तगण अपने वचनबद्ध कर्तव्यों को छोड़ दें।


## Verse md/16/149
‘प्रेमेर विवर्त’ इहा शुने येइ जन ।
अचिरे मिलिये ताँरे चैतन्य-चरण ॥१४९॥
*प्रेमेर विवर्त —प्रेम का विरोधाभास ; इहा —यह ; शुने —सुनता है ; येइ जन —जो कोई व्यक्ति ; अचिरे —शीघ्र ही ; मिलिये —मिलती है ; ताँरे —उसको ; चैतन्य-चरण —श्री चैतन्य महाप्रभु के चरणकमलों की शरण।*


### अनुवाद
ये सब प्रेम के विरोधाभास हैं। जो कोई भी इन घटनाओं को सुनता है, उसे शीघ्र ही श्री चैतन्य महाप्रभु के चरणकमलों की शरण प्राप्त हो जाती है।


## Verse md/16/150
दुइ राज-पात्र येइ प्रभु-सङ्गे याय ।
‘याजपुर’ आसि’ प्रभु तारे दिलेन विदाय ॥१५०॥
*दुइ राज-पात्र —दोनों सरकारी अधिकारी ; येइ —जो ; प्रभु-सङ्गे —श्री चैतन्य महाप्रभु के संग ; याय —गये ; याजपुर आसि’ —याजपुर आकर ; प्रभु —श्री चैतन्य महाप्रभु ने ; तारे —उनको ; दिलेन विदाय —विदा किया।*


### अनुवाद
जब श्री चैतन्य महाप्रभु तथा उनकी टोली याजपुर पहुँची, तो महाप्रभु ने उन दोनों सरकारी अधिकारियों को लौट जाने के लिए कहा, जो उनके साथ आये थे।


### तात्पर्य
याजपुर उड़ीसा का सुप्रसिद्ध स्थान है। यह कटक जिले की एक तहसील है और वैतरणी नदी की दक्षिण दिशा में स्थित है। पूर्वकाल में ऋषियों ने वैतरणी नदी के उत्तरी तट पर बड़े-बड़े यज्ञ किये थे , फलस्वरूप यह स्थान ‘याजपुर’ अर्थात् ‘‘ऐसा स्थान जहाँ यज्ञ सम्पन्न होते हैं ’’ कहलाता है। कुछ लोगों का कहना है कि यह राजा ययाति की राजधानियों में से एक था और ययाति नगर से याजपुर नाम बना है। जैसाकि महाभारत ( वनपर्व , अध्याय ११४) में कहा गया है:

महाभारत के अनुसार महान् ऋषियों ने प्राचीनकाल में इस स्थान पर यज्ञ किये थे। आज भी वहाँ देवताओं तथा अवतारों के अनेक मन्दिर हैं और वराहदेव का भी एक अर्चाविग्रह है। यह अर्चाविग्रह विशेष रूप से महत्त्वपूर्ण है और अनेक तीर्थयात्री यहाँ आते हैं। जो लोग भगवान् की शक्ति के पूजक हैं , वे वाराही , वैष्णवी तथा इन्द्राणी के साथ साथ अन्तरंगा शक्ति अर्थात् देवी के ऐसे ही अनेक रूपों की पूजा करते हैं। शिवजी के अनेक अर्चाविग्रह हैं और दशाश्वमेध घाट नामक नदी के तट पर अनेक स्थान हैं। कभी-कभी याजपुर को नाभिगया या विरजाक्षेत्र भी कहते हैं।


## Verse md/16/151
प्रभु विदाय दिल, राय याय ताँर सने ।
कृष्ण-कथा रामानन्द-सने रात्रि-दिने ॥१५१॥
*प्रभु विदाय दिल —महाप्रभु ने विदा किया ; राय —रामानन्द राय ; याय —गये ; ताँर सने —उनके साथ ; कृष्ण-कथा —भगवान् कृष्ण कथाओं की चर्चा की ; रामानन्द-सने —रामानन्द राय के साथ ; रात्रि-दिने —दिन रात।*


### अनुवाद
श्री चैतन्य महाप्रभु ने अधिकारियों को विदा कर दिया, किन्तु रामानन्द राय उनके साथ बने रहे। महाप्रभु रामानन्द राय से दिन-रात श्रीकृष्ण के विषय में बातें करते।


## Verse md/16/152
प्रति-ग्रामे राज-आज्ञाय राज-भृत्य-गण ।
नव्य गृहे नाना-द्रव्ये करये सेवन ॥१५२॥
*प्रति-ग्रामे —प्रत्येक गाँव में ; राज-आज्ञाय —राजा की आज्ञा से ; राज-भृत्य-गण —सरकारी सेवकों ने ; नव्य गृहे —नये घरों में ; नाना-द्रव्ये —नाना प्रकार के द्रव्यों (अन्न) के साथ ; करये सेवन —सेवा की।*


### अनुवाद
राजा के आदेशानुसार सरकारी अधिकारियों ने गाँव-गाँव में नये घर बनवा दिये और हर एक में अन्न का संग्रह कर दिया। इस तरह उन्होंने महाप्रभु की सेवा की।


## Verse md/16/153
एइ-मत चलि’ प्रभु ‘रेमुणा’ आइला ।
तथा हैते रामानन्द-राये विदाय दिला ॥१५३॥
*एइ-मत —इस प्रकार ; चलि’ —चलकर ; प्रभु —श्री चैतन्य महाप्रभु ; रेमुणा आइला —रेमुणा आये ; तथा हैते —वहाँ से ; रामानन्द-राये —रामानन्द राय को ; विदाय दिला —विदा दी।*


### अनुवाद
अन्त में श्री चैतन्य महाप्रभु रेमुणा पहुँचे, जहाँ से उन्होंने श्री रामानन्द राय को भी विदा किया।


### तात्पर्य
मध्यलीला (१.१४९) में बतलाया जा चुका है कि भद्रक से रामानन्द राय को विदा किया गया। श्रील भक्तिसिद्धान्त सरस्वती ठाकुर कहते हैं कि उन दिनों रेमुणा नामक स्थान के अन्तर्गत भद्रक भी था।


## Verse md/16/154
भूमेते पड़िला राय नाहिक चेतन ।
राये कोले करि’ प्रभु करये क्रन्दन ॥१५४॥
*भूमेते पड़िला —भूमि पर गिर गये ; राय —रामानन्द राय ; नाहिक चेतन —चेतना न रही ; राये —रामानन्द राय को ; कोले करि’ —गोद में लेकर ; प्रभु —श्री चैतन्य महाप्रभु ; करये क्रन्दन —रोने लगे।*


### अनुवाद
जब रामानन्द राय बेहोश होकर भूमि पर गिर गये, तो श्री चैतन्य महाप्रभु उन्हें अपनी गोद में लेकर विलाप करने लगे।


## Verse md/16/155
रायेर विदाय-भाव ना याय सहन ।
कहिते ना पारि एइ ताहार वर्णन ॥१५५॥
*रायेर विदाय-भाव —रामानन्द राय से विरह भाव ; ना याय —सम्भव नहीं ; सहन —सहन करना ; कहिते —वर्णन करना ; ना पारि —मैं सक्षम नहीं हूँ ; एइ —यह ; ताहार —उसका ; वर्णन —वर्णन।*


### अनुवाद
रामानन्द राय से वियोग के कारण महाप्रभु की भावनाओं का वर्णन कर पाना अत्यन्त कठिन है। यह प्राय: असह्य है, अतएव मैं इसके आगे वर्णन नहीं कर सकता।


## Verse md/16/156
तबे ‘ओढ्र-देश-सीमा’ प्रभु चलि’ आइला ।
तथा राज-अधिकारी प्रभुरे मिलिला ॥१५६॥
*तबे —तत्पश्चात् ; ओढ्र-देश-सीमा —उड़ीसा की सीमा ; प्रभु —श्री चैतन्य महाप्रभु ; चलि’ —चलकर ; आइला —पहुँचे ; तथा —वहाँ ; राज-अधिकारी —एक सरकारी अधिकारी ; प्रभुरे —श्री चैतन्य महाप्रभु से ; मिलिला —मिला।*


### अनुवाद
जब श्री चैतन्य महाप्रभु अन्त में उड़ीसा राज्य की सीमा पर आ पहुँचे, तो एक सरकारी अधिकारी उनसे मिलने आया।


## Verse md/16/157
दिन दुइ-चारि तेंहो करिल सेवन ।
आगे चलिबारे सेइ कहे विवरण ॥१५७॥
*दिन दुइ-चारि —दो चार दिन ; तेंहो —उसने ; करिल सेवन —महाप्रभु की सेवा की ; आगे —आगे ; चलिबारे —जाने के लिए ; सेइ —उस अधिकारी ने ; कहे —बताया ; विवरण —विवरण।*


### अनुवाद
वह सरकारी अधिकारी दो-चार दिन तक उनकी सेवा करता रहा। उसने महाप्रभु को आगे की विस्तृत जानकारी भी दी।


## Verse md/16/158
मद्यप यवन-राजार आगे अधिकार ।
ताँर भये पथे केह नारे चलिबार ॥१५८॥
*मद्यप —शराबी ; यवन —मुस्लिम ; राजार —एक राजा का ; आगे —आगे ; अधिकार —राज्य ; ताँर भये —ऐसे राजा के भय के मारे ; पथे —पथ पर ; केह —कोई भी ; नारे —नहीं सकता ; चलिबार —चलना।*


### अनुवाद
उसने महाप्रभु को बतलाया कि आगे का भूभाग एक शराबी मुस्लिम गवर्नर द्वारा शासित है। उस राजा के भय से लोग मार्ग पर स्वतन्त्र होकर चल नहीं सकते।


## Verse md/16/159
पिछलदा पर्यन्त सब ताँर अधिकार ।
ताँर भये नदी केह हैते नारे पार ॥१५९॥
*पिछलदा —पिछलदा नामक स्थान ; पर्यन्त —तक ; सब —सब ; ताँर —उसके ; अधिकार —अधिकार में है ; ताँर भये —उसके भय से ; नदी —नदी ; केह —कोई भी ; हैते —पार करना ; नारे —सक्षम नहीं ; पार —दूसरी ओर।*


### अनुवाद
मुस्लिम सरकार की सीमा पिछलदा तक है। मुसलमानों के भय से कोई भी व्यक्ति नदी पार नहीं करता था।


### तात्पर्य
पुराने जमाने में पिछलदा तमलुक तथा बंगाल का अंश था। पिछलदा तमलुक से लगभग १४ मील दक्षिण स्थित है। तमलुक में रूपनारायण नदी विख्यात है और पिछलदा इसी नदी के किनारे स्थित था।


## Verse md/16/160
दिन कत रह——सन्धि करि’ ताँर सने ।
तबे सुखे नौकाते कराइब गमने ॥१६०॥
*दिन कत रह —कुछ दिन यहाँ रहें ; सन्धि करि’ —शन्ति की बातचीत करके ; ताँर सने —उसके साथ ; तबे —तब ; सुखे —सुखपूर्वक ; नौकाते —नौका पर ; कराइब गमने —मैं आपकी जाने में सहायता करूँगा।*


### अनुवाद
महाराज प्रतापरुद्र के सरकारी अधिकारी ने श्री चैतन्य महाप्रभु को यह भी बतलाया कि उन्हें कुछ दिन तक उड़ीसा की सीमा में रुकना चाहिए, जिससे मुस्लिम गवर्नर से शान्तिपूर्ण समझौता किया जा सके। इस तरह महाप्रभु नाव से नदी को शान्तिपूर्वक पार कर सकेंगे।


## Verse md/16/161
सेइ काले से यवनेर एक अनुचर ।
‘उड़िया-कटके’ आइल करि’ वेशान्तर ॥१६१॥
*सेइ काले —उसी समय ; से यवनेर —मुस्लिम गर्वनर का ; एक अनुचर —एक सेवक ; उड़िया-कटके —उड़ीसा सैनिकों के कैम्प की ; आइल —आया ; करि’ वेश-अन्तर —वेश बदलकर।*


### अनुवाद
उसी समय मुस्लिम गवर्नर का एक सेवक वेश बदलकर उड़ीसा के खेमे (शिविर) में आया।


## Verse md/16/162-163
प्रभुर सेइ अदभुत चरित्र देखिया ।
हिन्दु-चर कहे सेइ यवन-पाश गिया ॥१६२॥
‘एक सन्न्यासी आइल जगन्नाथ हइते ।
अनेक सिद्ध-पुरुष हय ताँहार सहिते ॥१६३॥
*प्रभुर —श्री चैतन्य महाप्रभु का ; सेइ —वह ; अदभुत चरित्र —अद्भुत लक्षण ; देखिया —देखकर ; हिन्दु-चर —हिन्दू जासूस (गुप्तचर) ; कहे —कहा ; सेइ —वह ; यावन-पाश गिया —मुस्लिम राजा के पास जाकर ; एक सन्न्यासी —एक संन्यासी ; आइल —आया है ; जगन्नाथ हइते —जगन्नाथ पुरी से ; अनेक —अनेक ; सिद्ध-पुरुष —सिद्ध पुरुष ; हय —हैं ; ताँहार सहिते —उसके साथ।*


### अनुवाद
उस मुस्लिम जासूस ने श्री चैतन्य महाप्रभु के अद्भुत गुण देखे और उसने मुस्लिम गवर्नर के पास लौटने पर बतलाया, ‘‘एक संन्यासी अनेक सिद्ध पुरुषों के साथ जगन्नाथ पुरी से आया है।


## Verse md/16/164
निरन्तर करे सबे कृष्ण-सङ्कीर्तन ।
सबे हासे, नाचे, गाय, करये क्रन्दन ॥१६४॥
*निरन्तर —निरन्तर ; करे —करते हैं ; सबे —सभी ; कृष्ण-सङ्कीर्तन —कृष्ण नाम का संकीर्तन ; सबे —वे सब ; हासे —हँसते हैं ; नाचे —नाचते हैं ; गाय —गाते हैं ; करये क्रन्दन —और रोते हैं।*


### अनुवाद
‘‘ये सारे सन्त महात्मा निरन्तर हरे कृष्ण महामन्त्र का कीर्तन करते हैं और सभी हँसते, नाचते, गाते तथा रोते हैं।


## Verse md/16/165
लक्ष लक्ष लोक आइसे ताहा देखिबारे ।
ताँरे देखि’ पुनरपि याइते नारे घरे ॥१६५॥
*लक्ष लक्ष —लाखों ; लोक —लोग ; आइसे —आते हैं ; ताहा —उन्हें ; देखिबारे —देखने के लिए ; ताँरे देखि’ —उनको देखकर ; पुनरपि —पुन: ; याइते —जाने में ; नारे —सक्षम नहीं हूँ ; घरे —घर।*


### अनुवाद
‘‘उन्हें देखने के लिए लाखों की संख्या में लोग आते हैं और एक बार देख लेने के बाद वे अपने घर वापस जाने का नाम नहीं लेते।


## Verse md/16/166
सेइ सब लोक हय बाउलेर प्राय ।
‘कृष्ण’ कहि’ नाचे, कान्दे, गड़ागड़ि याय ॥१६६॥
*सेइ सब लोक —वे सब लोग ; हय —हैं ; बाउलेर प्राय —पागल जैसे ; कृष्ण कहि’ —कृष्ण का पावन नाम जप करके ; नाचे —वे नाचते हैं ; कान्दे —रोते हैं ; गड़ागड़ि याय —भूमि पर लोटते हैं।*


### अनुवाद
‘‘ये सारे लोग पागल जैसे हो जाते हैं। वे केवल कृष्ण के पवित्र नाम का कीर्तन करते हैं तथा नाचते हैं। कभी-कभी वे रोते भी हैं और भूमि पर लोटते हैं।


## Verse md/16/167
कहिबार कथा नहे——देखिले से जानि ।
ताँहार प्रभावे ताँरे ‘ईश्वर’ करि’ मानि’ ॥१६७॥
*कहिबार कथा —ये बातें वर्णनीय ; नहे —नहीं हैं ; देखिले —यदि कोई देखे ; से जानि —वह समझ सकता है ; ताँहार प्रभावे —उनके प्रभाव से ; ताँरे —उनको ; ईश्वर करि’ —भगवान् का रूप ; मानि —मैं स्वीकार करता हूँ।*


### अनुवाद
‘‘वस्तुत: इन बातों का वर्णन भी नहीं किया जा सकता। केवल देखकर ही उन्हें समझा जा सकता है। उसके प्रभाव को देखकर मैं उन्हें भगवान् मानता हूँ।’’


## Verse md/16/168
एत कहि’ सेइ चर ‘हरि’ ‘कृष्ण’ गाय ।
हासे, कान्दे, नाचे, गाय बाउलेर प्राय ॥१६८॥
*एत कहि’ —यह कहकर ; सेइ चर —वह सन्देशवाहक ; हरि —हरि ; कृष्ण —कृष्ण ; गाय —गाने लगा ; हासे —हँसने लगा ; कान्दे —रोने लगा ; नाचे —नाचने लगा ; गाय —गाने लगा ; बाउलेर प्राय —एक पागल की भाँति।*


### अनुवाद
यह कहने के बाद वह सन्देशवाहक हरि तथा कृष्ण के नाम का कीर्तन करने लगा। वह हँसने, रोने, नाचने तथा उन्मत्त की तरह गाने भी लगा।


## Verse md/16/169
एत शुनि’ यवनेर मन फिरि’ गेल ।
आपन-‘विश्वास’ उड़िया स्थाने पाठाइल ॥१६९॥
*एत शुनि’ —यह सुनने के बाद ; यवनेर —मुस्लिम गवर्नर का ; मन —मन ; फिरि’ गेल —बदल गया ; आपन —अपना ; विश्वास —सचिव ; उड़िया —उड़ीसा सरकार का प्रतिनिधि ; स्थाने —स्थान पर ; पाठाइल —भेजा।*


### अनुवाद
यह सुनकर मुस्लिम गवर्नर का मन फिर गया। तब उसने अपने निजी सचिव को उड़ीसा शासन के प्रतिनिधि के पास भेजा।


## Verse md/16/170
‘विश्वास’ आसिया प्रभुर चरण वन्दिल ।
‘कृष्ण’ ‘कृष्ण’ कहि’ प्रेमे विह्वल हइल ॥१७०॥
*विश्वास —सचिव ने ; आसिया —आकर ; प्रभुर —श्री चैतन्य महाप्रभु के ; चरण —चरणकमलों की ; वन्दिल —पूजा की ; कृष्ण कृष्ण —भगवान् का पावन नाम ‘‘कृष्ण , कृष्ण’’ ; कहि’ —कहकर ; प्रेमे —प्रेमावेश में ; विह्वल —विह्वल ; हइल —हो गया।*


### अनुवाद
वह मुस्लिम सचिव श्री चैतन्य महाप्रभु को देखने आया। जब उसने महाप्रभु के चरणकमलों पर अपना सादर नमस्कार निवेदन किया और ‘‘कृष्ण, कृष्ण’’ के पवित्र नाम का उच्चारण किया, तो वह भी प्रेमभाव में विह्वल हो गया।


## Verse md/16/171
धैर्य हञा उड़ियाके कहे नमस्करि’ ।
‘तोमा-स्थाने पाठाइला म्लेच्छ अधिकारी ॥१७१॥
*धैर्य हञा —शान्त होकर ; उड़ियाके —उड़ीसा सरकार के प्रतिनिधि को ; कहे —कहा ; नमस्करि’ —नमस्कार करके ; तोमा-स्थाने —तुम्हारे स्थान को ; पाठाइला —भेजा है ; म्लेच्छ —मुस्लिम ; अधिकारी —अधिकारी।*


### अनुवाद
शान्त होने पर मुस्लिम सचिव ने अभिवादन करने के बाद उड़ीसा सरकार के प्रतिनिधि को सूचित किया, ‘‘मुस्लिम गवर्नर ने मुझे यहाँ भेजा है।


## Verse md/16/172
तुमि यदि आज्ञा देह’ एथाके आसिया ।
यवन अधिकारी याय प्रभुके मिलिया ॥१७२॥
*तुमि —तुम ; यदि —यदि ; आज्ञा —आज्ञा ; देह’ —दो ; एथाके —यहाँ ; आसिया —आकर ; यवन अधिकारी —मुस्लिम अधिकारी (गवर्नर) ; याय —चला जायेगा ; प्रभुके —श्री चैतन्य महाप्रभु को ; मिलिया —मिलने के बाद।*


### अनुवाद
‘‘यदि आप सहमत हों, तो मुस्लिम गवर्नर श्री चैतन्य महाप्रभु से मिलने यहाँ पर आयें और फिर लौट जाएँ।


## Verse md/16/173
बहुत उत्कण्ठा ताँर, कर्याछे विनय ।
तोमा-सने एइ सन्धि, नाहि युद्ध-भय’ ॥१७३॥
*बहुत —बहुत ; उत्कण्ठा —उत्सुक ; ताँर —उनको ; कर्याछे —बना दिया है ; विनय —निवेदन पत्र ; तोमा-सने —आपके साथ ; एइ —यह ; सन्धि —सन्धि प्रस्ताव ; नाहि —नहीं है ; युद्ध-भय —युद्ध का भय।*


### अनुवाद
‘‘मुस्लिम गवर्नर अत्यन्त उत्सुक हैं और उन्होंने आदरपूर्वक निवेदन किया है। यह शान्ति का प्रस्ताव है। आप डरें नहीं कि हम युद्ध करेंगे।’’


## Verse md/16/174
शुनि’ महा-पात्र कहे हञा विस्मय ।
‘मद्यप यवनेर चित्त ऐछे के करय! ॥१७४॥
*शुनि’ —सुनकर ; महा-पात्र —उड़ीसा सरकार के प्रतिनिधि ने ; कहे —कहा ; हञा विस्मय —चकित होकर ; मद्यप —शराबी ; यवनेर —मुस्लिम ; चित्त —हृदय ; ऐछे —इस प्रकार ; के करय —किसने बनाया है।*


### अनुवाद
यह प्रस्ताव सुनकर उड़ीसा सरकार का प्रतिनिधि महापात्र अत्यन्त विस्मित हुआ। उसने सोचा, ‘‘यह मुस्लिम गवर्नर तो शराबी है। उसके मन को किसने बदल दिया है?


## Verse md/16/175
आपने महाप्रभु ताँर मन फिराइल ।
दर्शन-स्मरणे याँर जगत्तारिल’ ॥१७५॥
*आपने —स्वयं ; महाप्रभु —श्री चैतन्य महाप्रभु ; ताँर —उसका ; मन —मन ; फिराइल —बदल दिया ; दर्शन —दर्शन से ; स्मरणे —स्मरण से ; याँर —जिनके ; जगत् —सारे जगत् का ; तारिल —उन्होंने उद्धार किया है।*


### अनुवाद
‘‘अवश्य ही स्वयं श्री चैतन्य महाप्रभु ने इस मुसलमान के मन को बदला होगा। उनकी उपस्थिति एवं उनके स्मरण मात्र से सारे संसार का उद्धार हो जाता है।’’


### तात्पर्य
इससे समझ में आ जाता है कि चूँकि मुस्लिम गवर्नर शराबी ( मद्यप ) था , अत: सामान्य रूप से उसके मन के बदलने की सम्भावना नहीं थी , किन्तु श्री चैतन्य महाप्रभु किसी के भी मन को कृष्णभावनामृत की ओर मोड़ सकते हैं। कोई भी मनुष्य श्री चैतन्य महाप्रभु के पवित्र नाम के स्मरण-मात्र से या उनका दर्शन करने से इस भवसागर से पार हो सकता है। इस कृष्णभावनामृत आन्दोलन को सारे विश्व में प्रसारित किया जा रहा है , किन्तु यदि महाप्रभु की कृपा न रहे , तो एक भी शराबी यवन या मलेच्छ बदलकर कृष्णभावनामृत को स्वीकार न करे। प्राय: लोग हजारों विदेशी लोगों को वैष्णव बनते देखकर हैरान रह जाते हैं। सामान्यत: विदेशी लोग मांसाहार , मद्यपान , द्यूत क्रीड़ा तथा अवैध यौनाचार में आसक्त होते हैं , अतएव उनके द्वारा कृष्णभावनामृत ग्रहण करना सचमुच हैरान करने वाली बात है। विशेष करके भारत में तो इस बात पर बड़ी हैरानी होती है। किन्तु यहाँ पर इसका उत्तर दिया हुआ है— दर्शन-स्मरणे याँर जगत तारिल। यह परिवर्तन श्री चैतन्य महाप्रभु के स्मरण मात्र से सम्भव है। विदेशी भक्त बड़ी ही निष्ठा से श्री चैतन्य महाप्रभु तथा उनके संगियों के नाम का कीर्तन करते हैं— श्रीकृष्णचैतन्य प्रभु नित्यानन्द श्रीअद्वैत गदाधर श्रीवासादिगौरभक्तवृन्द। श्री चैतन्य महाप्रभु तथा उनके संगियों की कृपा से लोग निर्मल (पवित्र) बन रहे हैं और उनकी चेतना माया से मुड़कर कृष्ण की ओर उन्मुख हो रही है।

विश्वास शब्द सचिव का सूचक है। यह उपाधि सामान्यतया हिन्दू जाति के कायस्थों में पाई जाती है। आज भी बंगाल के कायस्थ इस विश्वास उपाधि का प्रयोग करते हैं। विश्वासी वह व्यक्ति है , जिस पर विश्वास किया जा सके। श्रील भक्तिविनोद ठाकुर का कहना है कि बंगाल में मुस्लिम शासन के समय विश्वासखाना नामक सचिवालय था। विश्वासखाना कार्यालय में केवल अत्यन्त विश्वसनीय लोगों को नियुक्त किया जाता था। उन्हें कायस्थ जाति से चुना जाता था। यह जाति आज भी व्यापार कार्य तथा सरकारी कामकाज के प्रबन्ध में दक्ष है। विश्वासखाना या सचिवालय सामान्यतया अत्यन्त विश्वसनीय एवं आज्ञाकारी सेवक है। जब भी कोई विश्वसनीय सेवा की आवश्यकता पड़ती थी , तब इन अधिकारियों को नियुक्त किया जाता था।


## Verse md/16/176
एत बलि’ विश्वासेरे कहिल वचन ।
‘‘भाग्य ताँर——आसि’ करुक प्रभु दरशन ॥१७६॥
*एत बलि’ —यह कहकर ; विश्वासेरे —मुस्लिम गवर्नर के सेक्रेटरी को ; कहिल वचन —ये शब्द कहे ; भाग्य —सौभाग्य ; ताँर —उसका ; आसि’ —आकर ; करुक —उसे करने दो ; प्रभु दरशन —श्री चैतन्य महाप्रभु के दर्शन।*


### अनुवाद
यह सोचकर महापात्र ने मुस्लिम सचिव को तुरन्त बतलाया, ‘‘यह तो तुम्हारे गवर्नर का बड़ा भाग्य है। उससे कहो कि वे आकर चैतन्य महाप्रभु का दर्शन करें।


## Verse md/16/177
प्रतीत करिये——यदि निरस्त्र हञा ।
आसिबेक पाँच-सात भृत्य सङ्गे लञा?’’ ॥१७७॥
*प्रतीत —समझा दो ; करिये —मैं करूँगा ; यदि —यदि ; निरस्त्र हञा —अस्त्र-शस्त्र के बिना ; आसिबेक —वह आये ; पाँच-सात —पाँच से सात ; भृत्य —सेवक ; सङ्गे —के साथ ; लञा —लेकर।*


### अनुवाद
‘‘किन्तु मैं स्पष्ट कर देना चाहता हूँ कि उन्हें यहाँ बिना हथियार के आना चाहिए। हाँ, वे अपने साथ पाँच-सात सेवक ला सकते हैं।’’


## Verse md/16/178
‘विश्वास’ यञा ताँहारे सकल कहिल ।
हिन्दु-वेश धरि’ सेइ यवन आइल ॥१७८॥
*विश्वास —सेक्रेटरी ने ; याञा —लौटकर ; ताँहारे —मुस्लिम गवर्नर को ; सकल कहिल —सब कुछ बता दिया ; हिन्दु-वेश धरि’ —हिन्दू वेश धारण करके ; सेइ यावन —वह मुस्लिम गवर्नर ; आइल —आया।*


### अनुवाद
वह सचिव लौटकर मुस्लिम गवर्नर के पास गया और उसे यह समाचार दिया। तब वह मुस्लिम गवर्नर हिन्दू-वेश धारण करके श्री चैतन्य महाप्रभु को देखने आया।


## Verse md/16/179
दूर हैते प्रभु देखि’ भूमेते पड़िया ।
दण्डवत्करे अश्रु-पुलकित हञा ॥१७९॥
*दूर हैते —दूर से ; प्रभु —श्री चैतन्य महाप्रभु को ; देखि’ —देखकर ; भूमेते पड़िया —भूमि पर गिरकर ; दण्डवत् करे —दण्डवत् प्रणाम किया ; अश्रु —अश्रु ; पुलकित —पुलकित ; हञा —होकर।*


### अनुवाद
दूर से ही श्री चैतन्य महाप्रभु को देखकर मुस्लिम गवर्नर ने भूमि पर गिरकर नमस्कार किया। उसकी आँखों में आँसू आ गये और भावाविष्ट होने के कारण वह पुलकित हो उठा।


## Verse md/16/180
महा-पात्र आनिल ताँरे करिया सम्मान ।
योड़-हाते प्रभु-आगे लय कृष्ण-नाम ॥१८०॥
*महा-पात्र —उड़ीसा सरकार का प्रतिनिधि ; आनिल —लाया ; ताँरे —उसको ; करिया सम्मान —सम्मान सहित ; योड़-हाते —हाथ जोड़कर ; प्रभु-आगे —श्री चैतन्य महाप्रभु के समक्ष ; लय कृष्ण-नाम —कृष्ण का पावन नाम का जपने लगा।*


### अनुवाद
इस तरह महापात्र मुस्लिम गवर्नर को आदरपूर्वक श्री चैतन्य महाप्रभु के समक्ष ले गया। तब वह गवर्नर हाथ जोड़कर महाप्रभु के समक्ष खड़ा हो गया और कृष्ण के पवित्र नाम का कीर्तन करने लगा।


## Verse md/16/181
‘‘अधम यवन-कुले केन जन्म हैल ।
विधि मोरे हिन्दु-कुले केन ना जन्माइल ॥१८१॥
*अधम —अधम ; यवन-कुले —मुस्लिम वंश में ; केन —क्यों ; जन्म हैल —जन्म दिया ; विधि —विधाता ने ; मोरे —मुझे ; हिन्दु-कुले —हिन्दू कुल में ; केन —क्यों ; ना —नहीं ; जन्माइल —उत्पन्न किया।*


### अनुवाद
तब गवर्नर ने विनीत भाव से पूछा, ‘‘मेरा जन्म मुस्लिम परिवार में क्यों हुआ? यह अधम जन्म माना जाता है। विधाता ने मुझे हिन्दू परिवार में क्यों नहीं जन्म लेने दिया?


## Verse md/16/182
‘हिन्दु’ हैले पाइताम तोमार चरण-सन्निधान ।
व्यर्थ मोर एइ देह, याउक पराण’’ ॥१८२॥
*हिन्दु हैले —यदि मैं हिन्दू कुल में जन्मा होता ; पाइताम —मुझे मिलती ; तोमार —आपके ; चरण —चरणकमलों की ; सन्निधान —निकटता ; व्यर्थ —बेकार ; मोर —मेरा ; एइ —यह ; देह —शरीर ; याउक पराण —मैं शीघ्र मर जाऊँ।*


### अनुवाद
‘‘यदि मेरा जन्म हिन्दू परिवार में हुआ होता, तो मेरे लिए आपके चरणकमलों के निकट रहना आसान हुआ होता। चूँकि अब मेरा शरीर व्यर्थ है, अतएव मुझे तुरन्त मर जाना चाहिए।’’


## Verse md/16/183
एत शुनि’ महा-पात्र आविष्ट हञा ।
प्रभुके करेन स्तुति चरणे धरिया ॥१८३॥
*एत शुनि’ —यह सुनकर ; महा-पात्र —उड़ीसा सरकार के प्रतिनिधि ने ; आविष्ट हञा —विह्वल होकर ; प्रभुके —श्री चैतन्य महाप्रभु की ; करेन —की ; स्तुति —स्तुति ; चरणे धरिया —उनके चरण पकड़कर।*


### अनुवाद
गवर्नर की विनीत बात सुनकर महापात्र को हर्षातिरेक हो आया। उसने श्री चैतन्य महाप्रभु के चरणकमल पकड़ लिए और निम्नलिखित स्तुति करनी प्रारम्भ की।


## Verse md/16/184
‘चण्डाल——पवित्र याँर श्री-नाम-श्रवणे ।
हेन-तोमार एइ जीव पाइल दरशने ॥१८४॥
*चण्डाल —चण्डाल , मनुष्यों में नीच ; पवित्र —पवित्र ; याँर —जिसका ; श्री-नाम-श्रवणे —पावन नाम सुनने से ; हेन-तोमार —आप जैसे का ; एइ जीव —इस बद्धात्मा ने ; पाइल —पा लिया है ; दरशने —दर्शन।*


### अनुवाद
‘‘आपका पवित्र नाम सुनने मात्र से अधम चण्डाल भी पवित्र हो जाता है। इस बद्धजीव को आपका दर्शन अब जाकर मिला है।


## Verse md/16/185
इँहार ये एइ गति, इथे कि विस्मय? ।
तोमार दर्शन-प्रभाव एइ-मत हय’ ॥१८५॥
*इँहार —इस मुस्लिम गवर्नर की ; ये —जो ; एइ —यह ; गति —गति ; इथे —इसमें ; कि —क्या ; विस्मय —विस्मय ; तोमार —आपके ; दर्शन-प्रभाव —दर्शन का प्रभाव ; एइ-मत हय —ही ऐसा है।*


### अनुवाद
‘‘इसमें आश्चर्य की क्या बात यदि इस मुस्लिम गवर्नर को ऐसी गति प्राप्त हुई। आपके दर्शन मात्र से यह सब सम्भव है।


## Verse md/16/186
यन्नामधेय-श्रवणानुकीर्तनाद्
यत्प्रह्वणाद् यत्स्मरणादपि क्‍वचित् ।
श्वादोऽपि सद्य: सवनाय कल्पते
कुत: पुनस्ते भगवन्नु दर्शनात् ॥१८६॥
*यत —जिनके ; नामधेय —नाम का ; श्रवण —श्रवण करने से ; अनुकीर्तनात् —और तत्पश्चात् जपने से ; यत —जिनको ; प्रह्वणात् —सम्मान करने से ; यत —जिनके ; स्मरणात् —मात्र स्मरण से ; अपि —भी ; क्‍वचित् —कभी-कभी ; श्व-अद: —कुत्ता खाने वाला (चण्डाल) ; अपि —भी ; सद्य: —तत्क्षण ; सवनाय —वैदिक यज्ञ करने के ; कल्पते —योग्य हो जाता है ; कुत: —क्या कहना ; पुन: —दोबारा ; ते —आपका ; भगवन् —हे भगवन् ; नु —अवश्य ; दर्शनात् —दर्शन करने से।*


### अनुवाद
‘‘‘उन व्यक्तियों की आध्यात्मिक उन्नति के बारे में तो कुछ कहना ही नहीं, जो भगवान् का प्रत्यक्ष साक्षात्कार करते हैं। यदि चण्डाल-परिवार में उत्पन्न व्यक्ति भी एक बार भगवान् के पवित्र नाम का उच्चारण करता है, या उनका कीर्तन करता है, उनकी लीलाओं का श्रवण करता है, उन्हें नमस्कार करता है या उनका स्मरण भी करता है, तो वह तुरन्त वैदिक यज्ञ करने का अधिकारी बन जाता है।’’’


### तात्पर्य
यह उद्धरण श्रीमद्भागवत ( ३.३३.६) का है। इस श्लोक के अनुसार मनुष्य चाहे जिस पद पर हो , इसका कोई महत्त्व नहीं है। कोई अधम से अधम अर्थात् चण्डाल हो सकता है , किन्तु यदि वह भगवान् के पवित्र नाम का कीर्तन और श्रवण करता है , तो वह वैदिक यज्ञ करने का अधिकारी बन जाता है। इस कलियुग के लिए यह विशेष रूप से सही है।

( बृहन्नारदीय पुराण ३८.१२६)

‘‘ कलह और दिखावे के इस युग में मुक्ति पाने का केवल एक ही साधन है और वह है भगवान् के पवित्र नाम का स्मरण। इस के अतिरिक्त अन्य कोई साधन नहीं है , अन्य कोई साधन नहीं है , अन्य कोई साधन नहीं है।’’ ब्राह्मण-कुल में जन्म लेने वाला व्यक्ति तब तक यज्ञ नहीं कर सकता , जब तक वह ठीक से शुद्ध नहीं हो जाता और उसका यज्ञोपवीत नहीं हो जाता। किन्तु श्रीचैतन्य चरिचामृत के ( श्रीमद्भागवत से उद्धृत किये गये) इस श्लोक के अनुसार , निम्नतम व्यक्ति भी यदि भगवान् के पवित्र नाम का निष्ठापूर्वक कीर्तन और श्रवण करता है , तो वह तुरन्त यज्ञ करने का अधिकारी बन जाता है। कभी-कभी ईर्ष्यालु लोग पूछते हैं कि इस कृष्णभावनामृत आन्दोलन के अमरीकी तथा यूरोपियन सदस्य किस तरह ब्राह्मण बन सकते हैं और यज्ञ कर सकते हैं ? वे यह नहीं जानते कि ये यूरोपियन तथा अमरीकी पवित्र भगवन्नाम का—हरे कृष्ण , हरे कृष्ण , कृष्ण कृष्ण , हरे हरे/ हरे राम , हरे राम , राम राम , हरे हरे—का कीर्तन करने के कारण पहले से ही शुद्ध हो चुके हैं। यही प्रमाण है। श्वादो’ऽपि सद्य: सवनाय कल्पते। भले ही कोई चण्डाल परिवार में क्यों न जन्मा हो , किन्तु महामन्त्र का कीर्तन करने के कारण वह यज्ञ कर सकता है।

जो लोग पाश्चात्य वैष्णवों में दोष निकालते हैं , उन्हें श्रीमद्भागवत के इस श्लोक को तथा इस श्लोक पर श्रील जीव गोस्वामी की टीका देखनी चाहिए। इस के सम्बन्ध में श्रील जीव गोस्वामी ने कहा है कि ब्राह्मण बनने के लिए संस्कार की प्रतीक्षा करनी होती है और यज्ञोपवीत करना होता है। किन्तु पवित्र नाम का कीर्तन करने वाले व्यक्ति को यज्ञोपवीत की प्रतीक्षा करने की आवश्यकता नहीं होती। भक्तों को हम तब तक यज्ञ करने की अनुमति नहीं देते , जब तक उनका यज्ञोपवीत संस्कार नहीं हो जाता। किन्तु इस श्लोक के अनुसार निरपराध भाव से पवित्र नाम का जप करने वाला व्यक्ति अग्नि-यज्ञ कर सकता है , भले ही यज्ञोपवीत संस्कार द्वारा वह द्विज न बन पाया हो। जब भगवान् कपिलदेव अपनी माता देवहूति को शुद्ध सांख्य दर्शन का उपदेश दे रहे थे , तब देवहूति ने यही निर्णय दिया था।


## Verse md/16/187
तबे महाप्रभु ताँरे कृपा-दृष्टि करि’ ।
आश्वासिया कहे,——तुमि कह ‘कृष्ण’ ‘हरि’ ॥१८७॥
*तबे —तत्पश्चात् ; महाप्रभु —श्री चैतन्य महाप्रभु ; ताँरे —उस पर ; कृपा-दृष्टि करि’ —कृपा दृष्टि करके ; आश्वासिया —आश्वासन देकर ; कहे —कहा ; तुमि —तुम ; कह —कहो ; कृष्ण —‘‘कृष्ण’’ का पावन नाम ; हरि —पावन नाम ‘‘हरि। ’’*


### अनुवाद
तब श्री चैतन्य महाप्रभु ने उस मुस्लिम गवर्नर पर अपनी कृपादृष्टि डाली। उसे आश्वासन देते हुए उन्होंने उससे ‘‘कृष्ण’’ तथा ‘‘हरि’’ के पवित्र नामों का कीर्तन करने के लिए कहा।


### तात्पर्य
यह तो श्री चैतन्य महाप्रभु की कृपा है कि वे चण्डालों , म्लेच्छों तथा यवनों तक को भगवान् के पवित्र नाम कीर्तन करने का उपदेश देते हैं। दूसरे शब्दों में , जो ‘‘कृष्ण’’ तथा ‘‘हरि’’ के पवित्र नामों के कीर्तन को अंगीकार कर लेता है , उसे पहले ही श्री चैतन्य महाप्रभु की कृपा मिल चुकी होती है। अब इस कृष्णभावनामृत आन्दोलन के माध्यम से कृष्ण के पवित्र नाम का कीर्तन करने का महाप्रभु का अनुरोध विश्वभर के सभी लोगों की पहुँच तक आ रहा है। जो भी महाप्रभु के उपदेशों पर चलता है , वह निश्चित रूप से शुद्ध हो जायेगा। जो निरपराध होकर पवित्र भगवन्नाम का जप करता है , वह पहले से ही ब्राह्मण से श्रेष्ठ है। दुर्भाग्यवश भारत में ऐसे अनेक मूर्ख तथा धूर्त हैं , जो पाश्चात्य वैष्णवों को कुछ मन्दिरों में घुसने नहीं देते। ऐसे धूर्त वेदों को ठीक से नहीं समझते। जैसाकि पहले कहा जा चुका है— यन्नामधेय श्रवणानुकीर्तनाद्... सवनाय कल्पते।


## Verse md/16/188
सेइ कहे,——‘मोरे यदि कैला अङ्गीकार ।
एक आज्ञा देह,——सेवा करि ये तोमार ॥१८८॥
*सेइ कहे —मुस्लिम गवर्नर ने कहा ; मोरे —मुझे ; यदि —यदि ; कैला अङ्गीकार —आपने स्वीकार कर लिया है ; एक आज्ञा —एक आज्ञा ; देह —दो ; सेवा —सेवा ; करि —मैं करूँ ; ये —ताकि ; तोमार —आपकी।*


### अनुवाद
तब मुस्लिम गवर्नर ने कहा, ‘‘चूँकि आपने मुझे कृपा करके अपनाया है, अत: आप कृपया कोई आदेश दें, जिससे मैं आपकी सेवा कर सकूँ।’’


### तात्पर्य
यदि कोई व्यक्ति श्री चैतन्य महाप्रभु के आदेशों का पालन करके—अर्थात् कृष्ण के पवित्र नाम के कीर्तन द्वारा अपने आपको शुद्ध बना लेता है , तो वह भगवान् की सेवा करने के लिए उत्सुक होगा ही। यही परीक्षा है। जब मनुष्य उत्साहपूर्वक भगवान् की सेवा में लग जाता है , तो समझिये कि वह कृष्ण तथा हरि के नाम-कीर्तन के फल का लाभ उठा रहा है।


## Verse md/16/189
गो-ब्राह्मण-वैष्णवे हिंसा कर्याछि अपार ।
सेइ पाप हइते मोर हउक निस्तार ॥१८९॥
*गो-ब्राह्मण-वैष्णवे —गायों , ब्राह्मणों और वैष्णवों के प्रति ; हिंसा —हिंसा तथा ईर्ष्या ; कर्याछि —मैंने की है ; अपार —असीम ; सेइ पाप हइते —उन पापफलों से ; मोर —मेरा ; हउक —हो जाए ; निस्तार —उद्धार।*


### अनुवाद
तब उस मुस्लिम गर्वनर ने उन असंख्य पापकर्मों के फलों से अपनी मुक्ति के लिए प्रार्थना की, जिसे उसने इसके पूर्व ब्राह्मणों तथा वैष्णवों के प्रति ईर्ष्यालु रहकर तथा गौवों की हत्या करके अर्जित किया था।


### तात्पर्य
हरि तथा कृष्ण के पवित्र नामों का कीर्तन करने से मनुष्य पापकृत्यों से—यथा गोवध , ब्राह्मणों तथा वैष्णवों के अपमान आदि से मुक्त हो जाता है। गौवों का वध करना और ब्राह्मणों तथा वैष्णवों का अपमान करना अत्यन्त पापमय है। ऐसे पाप-कृत्यों से संचित होने वाले दुष्कर्म बहुत बड़े होते हैं , किन्तु कृष्ण की शरण में जाने से और उनके पवित्र नाम का कीर्तन करने से यह सारा कर्म तुरन्त निरस्त हो जाता है। अपने पापकर्मों के फल (कर्म) से छूटने पर मनुष्य भगवान् की सेवा करने के लिए उत्सुक बनता है। यही परीक्षा है। चूँकि मुस्लिम गवर्नर श्री चैतन्य महाप्रभु की उपस्थिति से तुरन्त शुद्ध हो गया था , अतएव वह कृष्ण तथा हरि के नामों का उच्चारण कर सका। इसीलिए वह कुछ सेवा करना चाह रहा था और महाप्रभु उसकी इच्छाएँ पूर्ण करना चाहते थे। फलत: उन्होंने तुरन्त अपने भक्त मुकुन्द दत्त से कहलवाया कि हाँ , करने योग्य कुछ सेवा-कार्य है।


## Verse md/16/190
तबे मुकुन्द दत्त कहे,——‘शुन, महाशय ।
गङ्गा-तीर याइते महाप्रभुर मन हय ॥१९०॥
*तबे —तत्पश्चात् ; मुकुन्द दत्त कहे —मुकुन्द दत्त (श्री चैतन्य महाप्रभु के एक भक्त) ने कहा ; शुन महाशय —सुनो महाशय ; गङ्गा-तीर याइते —गंगा के तट जाने की ; महाप्रभुर —श्री चैतन्य महाप्रभु का ; मन —इच्छा ; हय —है।*


### अनुवाद
तब मुकुन्द दत्त ने मुस्लिम गवर्नर से कहा, ‘‘हे महोदय, कृपया सुनें। श्री चैतन्य महाप्रभु गंगा नदी के तट तक जाना चाहते हैं।


## Verse md/16/191
ताहाँ याइते कर तुमि सहाय-प्रकार ।
एइ बड़ आज्ञा, एइ बड़ उपकार’ ॥१९१॥
*ताहाँ याइते —वहाँ जाने के लिए ; कर —करो ; तुमि —तुम ; सहाय-प्रकार —सभी प्रकार की सहायता ; एइ बड़ आज्ञा —यह एक बड़ी आज्ञा है ; एइ बड़ उपकार —यह एक बड़ा उपकार है।*


### अनुवाद
‘‘आप उनकी सहायता करें, जिससे वे वहाँ जा सकें। आपके लिए यही पहला बड़ा आदेश है और यदि आप इसे पूरा कर दें, तो आप द्वारा यह महान् सेवा होगी।’’


## Verse md/16/192
तबे सेइ महाप्रभुर चरण वन्दिया ।
सबार चरण वन्दि’ चले हृष्ट हञा ॥१९२॥
*तबे —तत्पश्चात् ; सेइ —गवर्नर ने ; महाप्रभुर —श्री चैतन्य महाप्रभु के ; चरण वन्दिया —चरणकमलों की वंदना की ; सबार चरण वन्दि’ —अन्य सब भक्तों के चरणकमलों पर सम्मान दर्शाया ; चले —चला गया ; हृष्ट हञा —अत्यन्त प्रसन्न होकर।*


### अनुवाद
इसके बाद मुस्लिम गवर्नर ने श्री चैतन्य महाप्रभु के साथ ही साथ उनके सारे भक्तों के चरणकमलों की वन्दना की और फिर चला गया। वह अत्यधिक सन्तुष्ट था।


## Verse md/16/193
महा-पात्र ताँर सने कैल कोलाकुलि ।
अनेक सामग्री दिया करिल मितालि ॥१९३॥
*महा-पात्र —उड़ीसा के प्रतिनिधि ने ; ताँर सने —उसके साथ ; कैल —किया ; कोलाकुलि —आलिंगन ; अनेक —अनेक ; सामग्री —पदार्थ ; दिया —भेंट के रूप में दिये ; करिल मितालि —और मित्रता स्थापित की।*


### अनुवाद
गवर्नर के विदा होने के पूर्व महापात्र ने उसका आलिगंन किया और उसे अनेक वस्तुएँ भेंट में दीं। इस तरह उसने उसके साथ मित्रता स्थापित कर ली।


## Verse md/16/194
प्रात:-काले सेइ बहु नौका साजाञा ।
प्रभुके आनिते दिल विश्वास पाठाञा ॥१९४॥
*प्रात:-काले —प्रात: काल ; सेइ —गवर्नर ने ; बहु —बहुत ; नौका —नौकाएँ ; साजाञा —सजाकर ; प्रभुके —श्री चैतन्य महाप्रभु को ; आनिते —लाने के लिए ; दिल —दीं ; विश्वास —सेक्रेटरी को ; पाठाञा —भेजकर।*


### अनुवाद
अगले दिन प्रात:काल उस गवर्नर ने अपने सचिव को अनेक अच्छी तरह सजी हुई नावों के साथ महाप्रभु को नदी के उस पार ले जाने के लिए भेजा।


## Verse md/16/195
महा-पात्र चलि’ आइला महाप्रभुर सने ।
म्लेच्छ आसि’ कैल प्रभुर चरण वन्दने ॥१९५॥
*महा-पात्र —उड़ीसा सरकार का प्रतिनिधि ; चलि’ —चलकर ; आइला —गया ; महाप्रभुर सने —श्री चैतन्य महाप्रभु के साथ ; म्लेच्छ —दूसरे तट के गवर्नर ने ; आसि’ —आकर ; कैल —की ; प्रभुर चरण वन्दने —महाप्रभु के चरणकमलों की वंदना।*


### अनुवाद
महापात्र ने श्री चैतन्य महाप्रभु के साथ नदी पार की और जब वे दूसरे किनारे पर पहुँच गये तो मुस्लिम गवर्नर ने स्वयं महाप्रभु की अगवानी की और उनके चरणकमलों की पूजा की।


## Verse md/16/196
एक नवीन नौका, तार मध्ये घर ।
स्व-गणे चड़ाइला प्रभु ताहार उपर ॥१९६॥
*एक —एक ; नवीन —नई ; नौका —नौका ; तार —जिसके ; मध्ये —मध्य में ; घर —एक कमरा था ; स्व-गणे —अपने साथियों के साथ ; चड़ाइला —चढ़ाया ; प्रभु —श्री चैतन्य महाप्रभु ; ताहार उपर —उस पर।*


### अनुवाद
नावों में से एक नाव नई बनवाइ हुई थी, जिसके बीच एक कमरा बना था। उन्होंने श्री चैतन्य महाप्रभु तथा उनके संगियों को उसी नाव में बैठा दिया।


## Verse md/16/197
महा-पात्रे महाप्रभु करिला विदाय ।
कान्दिते कान्दिते सेइ तीरे रहि’ चाय ॥१९७॥
*महा-पात्रे —महापात्र को ; महाप्रभु —श्री चैतन्य महाप्रभु ने ; करिला विदाय —विदा किया ; कान्दिते कान्दिते —रोते रोते ; सेइ —वह महापात्र ; तीरे —तट पर ; रहि’ चाय —खड़ा रहा और देखता रहा।*


### अनुवाद
अन्त में श्री चैतन्य महाप्रभु ने महापात्र को भी विदा किया। महापात्र नदी के तट पर खड़े होकर नाव की ओर देख-देखकर रोने लगा।


## Verse md/16/198
जल-दस्यु-भये सेइ यवन चलिल ।
दश नौका भरि’ बहु सैन्य सङ्गे निल ॥१९८॥
*जल-दस्यु-भये —डाकुओं के भय से ; सेइ —वह ; यवन —मुस्लिम गवर्नर ; चलिल —साथ गया ; दश नौका भरि’ —दस नौकाएँ भरकर ; बहु —बहुत ; सैन्य —सिपाही ; सङ्गे —अपने साथ ; निल —ले लिये।*


### अनुवाद
तब स्वयं मुस्लिम गवर्नर श्री चैतन्य महाप्रभु के साथ चल पड़ा। गवर्नर ने समुद्री डाकुओं के कारण साथ में दस नावें ले लीं, जिनमें अनेक सैनिक सवार थे।


## Verse md/16/199
‘मन्त्रेश्वर’-दुष्ट-नदे पार कराइल ।
‘पिछल्दा’ पर्यन्‍त सेइ यवन आइल ॥१९९॥
*मन्त्रेश्वर —मंत्रेश्वर नामक ; दुष्ट-नदे —नदी के खतरनाक स्थल पर ; पार कराइल —पार करने की व्यवस्था की ; पिछल्दा पर्यन्त —पिछलदा नामक स्थान तक ; सेइ —वह ; यावन —मुस्लिम गवर्नर ; आइल —श्री चैतन्य महाप्रभु के साथ गया।*


### अनुवाद
मुस्लिम गवर्नर श्री चैतन्य महाप्रभु के साथ मन्त्रेश्वर के आगे तक गया। यह स्थान डाकुओं के कारण अत्यन्त खतरनाक था। वह महाप्रभु को पिछल्दा नामक स्थान ले गया, जो मन्त्रेश्वर के निकट ही था।


### तात्पर्य
आज के डायमण्ड बन्दरगाह के निकट गंगा का चौड़ा मुख मन्त्रेश्वर कहलाता था। नाव गंगा नदी से होकर रूपनारायण नदी में प्रविष्ट हुई और पिछल्दा गाँव जा पहुँची। पिछल्दा तथा मन्त्रेश्वर काफी पास-पास स्थित हैं। मन्त्रेश्वर निकल जाने के बाद मुस्लिम गवर्नर महाप्रभु के साथ-साथ पिछल्दा तक गया।


## Verse md/16/200
ताँरे विदाय दिल प्रभु सेइ ग्राम हैते ।
से-काले ताँर प्रेम-चेष्टा ना पारि वर्णिते ॥२००॥
*ताँरे —गवर्नर को ; विदाय दिल —विदा किया ; प्रभु —श्री चैतन्य महाप्रभु ने ; सेइ ग्राम हैते —पिछलदा नामक गाँव से ; से-काले —उन समय ; ताँर —उसकी ; प्रेम-चेष्टा —प्रेमावेश में की गई गतिविधियाँ ; ना पारि —मैं सक्षम नहीं हूँ ; वर्णिते —वर्णन करने में।*


### अनुवाद
अन्त में श्री चैतन्य महाप्रभु ने गवर्नर को भी विदा दी। गवर्नर द्वारा प्रदर्शित प्रेमभाव का वर्णन नहीं किया जा सकता है।


### तात्पर्य
श्री चैतन्य महाप्रभु ने मुस्लिम गवर्नर को पिछल्दा से विदा दी। कृष्णदास कविराज गोस्वामी यहाँ बतलाते हैं कि श्री चैतन्य महाप्रभु के कारण बिछुड़ने से गवर्नर में प्रेमभाव के लक्षण प्रकट हो आये। इन लक्षणों का वर्णन कर पाना असम्भव है।


## Verse md/16/201
अलौकिक लीला करे श्री-कृष्ण-चैतन्य ।
येइ इहा शुने ताँर जन्म, देह धन्य ॥२०१॥
*अलौकिक —असाधारण ; लीला —लीलाएँ ; करे —करते हैं ; श्री-कृष्ण-चैतन्य —श्री चैतन्य महाप्रभु ; येइ —जो कोई ; इहा —इसे ; शुने —सुनता है ; ताँर —उसका ; जन्म —जन्म ; देह —देह ; धन्य —धन्य हो जाता है।*


### अनुवाद
श्री चैतन्य महाप्रभु की लीलाएँ अलौकिक हैं। जो भी इन कार्यकलापों को सुनता है, वह धन्य हो जाता है और उसका जीवन पूर्ण हो जाता है।


## Verse md/16/202
सेइ नौका चड़ि’ प्रभु आइला ‘पानिहाटि’ ।
नाविकेरे पराइल निज-कृपा-साटी ॥२०२॥
*सेइ नौका चड़ि’ —उसी नौका पर चढ़कर ; प्रभु —श्री चैतन्य महाप्रभु ; आइला —आये ; पानिहाटि —पानिहाटि नामक स्थान पर ; नाविकेरे —नौका के कप्तान ; पराइल —उन्होंने पहनाये ; निज-कृपा-साटी —विशेष कृपा के तौर पर उनके पहने हुए निजी वस्त्र।*


### अनुवाद
महाप्रभु अन्तत: पानिहाटि पहुँचे और उन्होंने नाव चलाने वाले को कृपा-कृत्य के रूप में अपना वस्त्र दे दिया।


## Verse md/16/203
‘प्रभु आइला’ बलि’ लोके हैल कोलाहल ।
मनुष्य भरिल सब, किबा जल, स्थल ॥२०३॥
*प्रभु आइला —महाप्रभु आ पहुँचे हैं ; बलि’ —यह कहकर ; लोके —निवासियों में ; हैल —वहाँ होने लगी ; कोलाहल —अत्यन्त हलचल ; मनुष्य —सभी प्रकार के व्यक्ति ; भरिल —भर गये ; सब —सब ; किबा जल —जल पर ; स्थल —अथवा स्थल पर।*


### अनुवाद
पानिहाटि गंगा-तट पर आया हुआ था। श्री चैतन्य महाप्रभु के आगमन का समाचार सुनकर सभी तरह के लोग स्थल पर तथा जल में एकत्र हो गये।


### तात्पर्य
पानिहाटि गाँव गंगा के तट पर खड़दह के पास है।


## Verse md/16/204
राघव-पण्डित आसि’ प्रभु लञा गेला ।
पथे याइते लोक-भिड़े कष्टे-सृष्ट्ये आइला ॥२०४॥
*राघव-पण्डित —राघव पण्डित ; आसि’ —आकर ; प्रभु —श्री चैतन्य महाप्रभु को ; लञा —लेकर ; गेला —अपने घर चले गये ; पथे याइते —सड़क पर जाते हुए ; लोक-भिड़े —लोगों की भीड़ में ; कष्टे-सृष्ट्ये —अत्यन्त कठिनाई से ; आइला —पहुँचे।*


### अनुवाद
आखिरकार श्री चैतन्य महाप्रभु को राघव पण्डित अपने साथ ले गये। रास्ते-भर काफी भीड़ इकट्ठी हो गई थी, जिससे महाप्रभु बड़ी कठिनाई से राघव पण्डित के घर पहुँच पाये।


## Verse md/16/205
एक-दिन प्रभु तथा करिया निवास ।
प्राते कुमारहट्टे आइला,——याहाँ श्रीनिवास ॥२०५॥
*एक-दिन —एक दिन ; प्रभु —श्री चैतन्य महाप्रभु ने ; तथा —वहाँ ; करिया निवास —निवास किया ; प्राते —प्रात: काल ; कुमारहट्टे —कुमारहट्ट नामक नगर ; आइला —पहुँचे ; याहाँ —जहाँ ; श्रीनिवास —श्रीवास ठाकुर का घर था।*


### अनुवाद
महाप्रभु श्री राघव पण्डित के घर केवल एक दिन ठहरे। अगले दिन प्रात:काल वे कुमारहट्ट गये, जहाँ श्रीवास ठाकुर रहते थे।


### तात्पर्य
कुमारहट्ट का वर्तमान नाम हालिसहर है। श्री चैतन्य महाप्रभु द्वारा संन्यास ग्रहण किये जाने के बाद श्रीवास ठाकुर ने महाप्रभु से बिछुड़ने के कारण नवद्वीप छोड़ दिया और हालिसहर जाकर रहने लगे थे।

श्री चैतन्य महाप्रभु कुमारहट्ट के बाद कंचनपल्ली (कंचड़ापाड़ा) गये , जहाँ शिवानन्द सेन रहते थे। शिवानन्द सेन के यहाँ दो दिन रहकर महाप्रभु वासुदेव दत्त के घर गये। उनके यहाँ से वे नवद्वीप के पश्चिम की ओर विद्यानगर गाँव गये। वहाँ से वे कुलियाग्राम गये और वहाँ माधवदास के घर पर एक सप्ताह रुके रहे। वहाँ उन्होंने देवानन्द तथा अन्यों के अपराधों को क्षमा किया। चूँकि कविराज गोस्वामी ने शान्तिपुराचार्य के नाम का उल्लेख किया है , इसलिए कुछ लोग सोचते हैं कि कुलियाग्राम कांचड़ापाड़ा के निकट का एक गाँव है। इस भूल के कारण उन्होंने नव कुलियार पाट नामक एक नये स्थान की खोज कर ली है। वास्तव में इस नाम का कोई स्थान नहीं है। वासुदेव दत्त का घर छोड़ने के बाद श्री चैतन्य महाप्रभु अद्वैत आचार्य के घर गये। वहाँ से वे नवद्वीप के पश्चिम में स्थित विद्यानगर गये और विद्यावाचस्पति के घर रूके। ये विवरण चैतन्य-भागवत , चैतन्य-मंगल , चैतन्य-चन्द्रोदय नाटक तथा चैतन्य-चरित काव्य में दिये गये हैं। श्रील कविराज गोस्वामी ने इस पूरी यात्रा का विस्तृत वर्णन नहीं दिया , अतएव चैतन्य-चरितामृत के आधार पर कुछ अनधिकृत लोगों ने कांचड़ापाड़ा के निकट कुलियार पाट नामक स्थान ढूँढ़ निकाला है।


## Verse md/16/206
ताहाँ हैते आगे गेला शिवानन्द-घर ।
वासुदेव-गृहे पाछे आइला ईश्वर ॥२०६॥
*ताहाँ हैते —वहाँ से ; आगे —आगे ; गेला —श्री चैतन्य महाप्रभु गये ; शिवानन्द-घर —शिवानन्द सेन के घर ; वासुदेव-गृहे —वासुदेव दत्त के घर ; पाछे —इसके बाद ; आइला —आये ; ईश्वर —महाप्रभु।*


### अनुवाद
श्रीवास ठाकुर के घर से चलकर महाप्रभु शिवानन्द सेन के घर गये और बाद में वासुदेव दत्त के घर गये।


## Verse md/16/207
‘वाचस्पति-गृहे’ प्रभु येमते रहिला ।
लोक-भिड़ भये यैछे ‘कुलिया’ आइला ॥२०७॥
*वाचस्पति-गृहे —विद्यावाचस्पति के घर पर ; प्रभु —महाप्रभु ; येमते —जैसे ; रहिला —कुछ समय वहाँ रहे ; लोक-भिड़ भये —लोगों की भीड़ के भय से ; यैछे —जैसे ; कुलिया आइला —वे कुलिया आये (नवद्वीप का वर्तमान नगर)।*


### अनुवाद
महाप्रभु कुछ समय तक विद्यावाचस्पति के घर पर रहे, किन्तु वहाँ पर काफी भीड़ थी अतएव वे कुलिया चले गये।


### तात्पर्य
विद्यावाचस्पति का घर विद्यानगर में था , जो कोलद्वीप या कुलिया के पास ही था। यहीं पर देवानन्द पण्डित रह रहे थे। यह जानकारी चैतन्य-भागवत ( मध्य-खण्ड , अध्याय २१) से प्राप्त होती है। चैतन्य-चन्द्रोदय नाटक में कुलिया के विषय में निम्नलिखित कथन प्राप्त होता है: तत: कुमारहट्टे श्रीवासपण्डितवाट्याम् अभ्याययौ। ‘‘ वहाँ से महाप्रभु कुमारहट्ट स्थित श्रीवास पण्डित के घर गये।’’ ततोऽद्वैतवाटीं अभ्येत्य हरिदासेनाभिवन्दितस्तथैव तरणीवर्त्मना नवद्वीपस्य पारे कुलियानामग्रामे माधवदासवाट्यामुत्तीर्णवान्। एवं स्पत दिनानि तत्र स्थित्वा पुनस्तटवर्त्मना एव चलितवान् — ‘‘ श्रीवास आचार्य के घर से होकर महाप्रभु अद्वैत आचार्य के घर गये , जहाँ हरिदास ठाकुर ने उन्हें नमस्कार किया। तब महाप्रभु नाव से नवद्वीप के उस पार कुलिया नामक स्थान को गये , जहाँ वे माधवदास के घर पर सात दिनों तक रुके। तब वे गंगा के किनारे-किनारे आगे चले गये। ’’

श्री चैतन्यचरित महाकाव्य में कहा गया है—अन्येद्यु: स श्रीनवद्वीपभूमे: पारे गंगां पश्चिमे क्वापि देशे , श्रीमान् सर्वप्राणिनां तद्तदंगैर्नेत्रानन्दं सम्यगागत्य तेने—‘‘महाप्रभु नवद्वीप से गंगा की पूर्वी दिशा में गये और सारे लोग महाप्रभु को आते देखकर परम प्रसन्न हुए।’’

चैतन्य-भागवत ( अन्त्य खण्ड , अध्याय ३) में कहा गया है— सर्वपारिषदसङ्गे श्रीगौरसुन्दर/ आचम्बिते आसिऽउत्तरिला ताँर घर —‘‘ महाप्रभु अपनी पूरी टोली के साथ विद्यानगर आ गये और विद्यावाचस्पति के घर ठहर गये।’’ नवद्वीपादि सर्वदिके हैल ध्वनि —‘‘ इस तरह नवद्वीप-भर में महाप्रभु के आगमन का पता चल गया।’’ वाचस्पति घरे आइला न्यासि-चूड़ामणि —‘‘ इस तरह समस्त संन्यासियों में अग्रणी श्री चैतन्य महाप्रभु विद्यावाचस्पति के घर आये। इसके आगे कहा गया है:

‘‘ जब श्री चैतन्य महाप्रभु विद्यावाचस्पति के घर ठहरे तो लाखों लोग उनका दर्शन करने तथा हरिनाम-कीर्तन करने आये। इस तरह इतनी भीड़ हो गई कि चलने के लिए भी स्थान नहीं रहा , अतएव गाँव के निकट का जंगल काटकर स्थान बनाया गया। अनेक सड़कें अपने आप बन गईं और बहुत-से लोग नाव से महाप्रभु का दर्शन करने आये। इस तरह इतने लोग आये कि उन्हें पार कराते-कराते नाविकों के नाक में दम हो गया। जब विद्यावाचस्पति अचानक आये , तो उन्होंने इन लोगों को लाने के लिए अनेक नावों का प्रबन्ध किया। किन्तु लोगों में नावों की प्रतीक्षा करने के लिए धैर्य नहीं रह गया। उन्होंने जैसे-तैसे नदी पार की और विद्यावाचस्पति के घर की ओर आगे बढ़े। इस अपार भीड़ के कारण श्री चैतन्य महाप्रभु चुपके से कुलिया नगर चले गये। किन्तु जब महाप्रभु विद्यानगर छोड़ कर चले गये , तो उनके जाने का समाचार सब लोगों को प्रकट हो गया। अतएव वे वाचस्पति के साथ कुलिया नगर गये। चूँकि महाप्रभु के आने का समाचार तुरन्त फैल गया , अतएव बहुत बड़ी भीड़ आ गई और उल्लासपूर्वक महाप्रभु का स्वागत करने लगी। जब यह भीड़ महाप्रभु को देखने गई , तो इसमें लोगों की संख्या दस-हजार गुनी बढ़ गई। कोई भी व्यक्ति यह नहीं बता सकता था कि कितने लोगों ने उनके दर्शन हेतु नदी पार की होगी , किन्तु गंगा नदी पार करते हुए लाखों लोगों ने तुमुल ध्वनि की। नदी पार करने के बाद लोग परस्पर एक दूसरे का आलिंगन करने लगे , क्योंकि उन्होंने महाप्रभु के आगमन का शुभ समाचार सुना था। इस तरह कुलिया के सारे निवासियों का—पापियों का , बीच वालों का तथा आध्यात्मिक रूप से बढ़े-चढ़े लोगों का—उद्धार हो गया और वे श्री चैतन्य महाप्रभु के कारण धन्य हो गये।

जैसाकि चैतन्य-भागवत ( अन्त्य खण्ड , अध्याय ६) में कहा गया है:

श्री चैतन्य महाप्रभु खानायोदा , बडागाची और दोगाछिया होकर गये और तब कुलिया में पहुँचने से पहले उन्होंने गंगा नदी पार की।’’ चैतन्य मंगल में बतलाया गया है कि:

‘‘ श्री चैतन्य महाप्रभु राढ़ देश से होते हुए शनै: शनै: गंगा पहुँचे। नदी में स्‍नान करने के बाद उन्होंने इसे पार किया और कुलिया गये। चूँकि उन्होंने अपनी माता को वचन दिया था कि वे नवद्वीप लौटेंगे , अत: वे वारकोना घाट गये , जो उनके घर के निकट एक गाँव है।’’

प्रेमदास की टीका में कहा गया है कि:

‘‘ प्रत्येक व्यक्ति जानता है कि नदिया के बीच में कुलिया-पहाड़पुर नामक एक गाँव है।’’

श्री नरहरि चक्रवर्ती अथवा घनश्याम दास ने अपनी पुस्तक भक्तिरत्नाकर में लिखा है:

‘‘ उसने कहा , ‘ हे श्रीनिवास , कुलिया-पहाड़पुर गाँव तो देखो , जिसे पहले कोलाद्वीप कहा जाता था।’’’

घनश्याम दास द्वारा ही लिखी गई अन्य पुस्तक नवद्वीप-परिक्रमा में भी कहा गया है— कुलिया-पाहाड़पुर ग्राम पूर्वे कोलद्वीपपर्वताख्यानन्द नाम। ‘‘ कुलिया-पाहाड़पुर गाँव पहले कोलाद्वीप पर्वताख्या नाम से जाना जाता था।’’

अतएव निष्कर्ष यह निकलता है कि आज का नवद्वीप शहर तथा बाहर द्वीप , कोलेर गंज , कोल-आमाद , कोलेर दह , गदखालि इत्यादि स्थान पहले कुलिया कहलाते थे। किन्तु तथाकथित कुलियार पाट मूल कुलिया नहीं है।


## Verse md/16/208
माधव-दास-गृहे तथा शचीर नन्दन ।
लक्ष-कोटि लोक तथा पाइल दरशन ॥२०८॥
*माधव-दास-गृहे —माधवदास के घर पर ; तथा —वहाँ ; शचीर नन्दन —माता शची का पुत्र ; लक्ष-कोटि लोक —लाखों लोगों ने ; तथा —वहाँ ; पाइल दरशन —उनका दर्शन पाया।*


### अनुवाद
जब महाप्रभु माधवदास के घर पर ठहरे, तो लाखों-करोड़ों लोग उनका दर्शन करने आये।


### तात्पर्य
माधव दास की पहचान इस प्रकार की जाती है। श्रीकर चट्टोपाध्याय के परिवार में युधिष्ठिर चट्टोपाध्याय ने जन्म लिया। पहले वे तथा उनके परिवार के सदस्य बिल्वग्राम तथा पाटूलि में रहते थे। वहाँ से वह परिवार कुलिया पाहाड़पुर गया , जो पहले पाड़पुर कहलाता था। युधिष्ठिर चट्टोपाध्याय का सबसे बड़ा पुत्र माधव दास कहलाता था , दूसरा पुत्र हरिदास था और सबसे छोटा पुत्र कृष्णसम्पत्ति चट्टोपाध्याय कहलाता था। इन तीनों भाइयों के उपनाम क्रमश: छकड़ि , तिनकड़ि तथा दुकड़ि थे। माधवदास का पौत्र वंशीवदन था और उसका पौत्र रामचन्द्र था। श्रील भक्तिसिद्धान्त सरस्वती के समय में रामचन्द्र और इनके वंशज अब भी वाघनापाड़ा या वैंची में रह रहे हैं।


## Verse md/16/209
सात दिन रहि’ तथा लोक निस्तारिला ।
सब अपराधि-गणे प्रकारे तारिला ॥२०९॥
*सात दिन —सात दिन ; रहि’ —रहकर ; तथा —वहाँ ; लोक —लोग ; निस्तारिला —उद्धार किया ; सब —सब ; अपराधि-गणे —अपराधी ; प्रकारे —किसी न किसी रूप में ; तारिला —उद्धार किया।*


### अनुवाद
महाप्रभु वहाँ सात दिनों तक रुके रहे और उन्होंने सभी तरह के अपराधियों तथा पापियों का उद्धार किया।


## Verse md/16/210
‘शान्तिपुराचार्य’-गृहे ऐछे आइला ।
शची-माता मिलि’ ताँर दु:ख खण्डाइला ॥२१०॥
*शान्तिपुर-आचार्य —अद्वैत आचार्य के ; गृहे —घर ; ऐछे —इसी प्रकार ; आइला —गये ; शची-माता —माता शची ; मिलि’ —मिलकर ; ताँर —उसको ; दु:ख —दु:ख ; खण्डाइला —शान्त किया।*


### अनुवाद
कुलिया छोड़ने के बाद श्री चैतन्य महाप्रभु शान्तिपुर में अद्वैत आचार्य के घर गये। यहीं पर उनकी माता शचीमाता उनसे मिलीं और उनका महान् दु:ख दूर हुआ।


## Verse md/16/211
तबे ‘रामकेलि’-ग्रामे प्रभु यैछे गेला ।
‘नाटशाला’ हैते प्रभु पुन: फिरि’ आइला ॥२११॥
*तबे —तब ; रामकेलि-ग्रामे —रामकेलि गाँव में ; प्रभु —श्री चैतन्य महाप्रभु ; यैछे —इसी प्रकार ; गेला —गये ; नाटशाला —कानाई नाटशाला नामक स्थान ; हैते —से ; प्रभु —श्री चैतन्य महाप्रभु ; पुन: —दोबारा ; फिरि’ आइला —लौट आये।*


### अनुवाद
इसके बाद महाप्रभु रामकेलि गाँव तथा कानाइ नाटशाला नामक स्थान गये। वहाँ से वे शान्तिपुर लौट आये।


## Verse md/16/212
शान्तिपुरे पुन: कैल दश-दिन वास ।
विस्तारि’ वर्णियाछेन वृन्दावन-दास ॥२१२॥
*शान्तिपुरे —शान्तिपुर में ; पुन: —दोबारा ; कैल —किया ; दश-दिन —दस दिन के लिए ; वास —निवास ; विस्तारि’ —विस्तारपूर्वक ; वर्णियाछेन —वर्णन किया है ; वृन्दावन-दास —वृन्दावन दास ठाकुर ने।*


### अनुवाद
श्री चैतन्य महाप्रभु शान्तिपुर में दस दिनों तक रुके। इसका विस्तृत वर्णन वृन्दावन दास ठाकुर ने किया है।


## Verse md/16/213
अतएव इहाँ तार ना कैलुँ विस्तार ।
पुनरुक्ति हय, ग्रन्थ बाड़ये अपार ॥२१३॥
*अतएव —अतएव ; इहाँ —यहाँ ; तार —उस घटना का ; ना कैलुँ —नहीं दिया ; विस्तार —विस्तार ; पुनरुक्ति —दोहराने से ; हय —यह है ; ग्रन्थ —ग्रंथ ; बाड़ये —बढ़ जाता है ; अपार —अपार।*


### अनुवाद
मैं इन घटनाओं का वर्णन नहीं करूँगा, क्योंकि वृन्दावन दास ठाकुर द्वारा ये पहले ही वर्णित हो चुकी हैं। उसी बात को दुहराने की आवश्यकता नहीं है, क्योंकि इसे दोहराने से इस ग्रंथ का आकार बढ़कर असीम हो जायेगा।


## Verse md/16/214-215
तार मध्ये मिलिला यैछे रूप-सनातन ।
नृसिंहानन्द कैल यैछे पथेर साजन ॥२१४॥
सूत्र-मध्ये सेइ लीला आमि त’ वर्णिलुँ ।
अतएव पुन: ताहा इहाँ ना लिखिलुँ ॥२१५॥
*तार मध्ये —उस दौरान ; मिलिला —वे मिले ; यैछे —कैसे ; रूप-सनातन —दो भाई रूप और सनातन ; नृसिंहानन्द —नृसिंहानन्द ; कैल —किया ; यैछे —कैसे ; पथेर साजन —मार्ग की सजावट ; सूत्र-मध्ये —रूपरेखा में ; सेइ लीला —वे लीलाएँ ; आमि —मैंने ; त’ —निस्सन्देह ; वर्णिलुँ —वर्णन की हैं ; अतएव —इसलिए ; पुन: —दोबारा ; ताहा —उसे ; इहाँ —यहाँ ; ना लिखिलुँ —मैंने नहीं लिखी हैं।*


### अनुवाद
इन वर्णनों से पता चलता है कि श्री चैतन्य महाप्रभु किस तरह रूप तथा सनातन बन्धुओं से मिले और किस तरह नृसिंहानन्द ने मार्ग सजाया। मैं पहले ही इस पुस्तक के संक्षिप्त विवरण में इनका वर्णन कर चुका हूँ, अतएव मैं उनको फिर से नहीं दुहराऊँगा।


### तात्पर्य
यह जानकारी आदिलीला (अध्याय १० , श्लोक ३५) तथा मध्यलीला (अध्याय १ , श्लोक १५५-१६२ तथा १७५-२२६) में दी हुई है।


## Verse md/16/216
पुनरपि प्रभु यदि ‘शान्तिपुर’ आइला ।
रघुनाथ-दास आसि’ प्रभुरे मिलिला ॥२१६॥
*पुनरपि —दोबारा ; प्रभु —श्री चैतन्य महाप्रभु ; यदि —जब ; शान्तिपुर आइला —शान्तिपुर आये ; रघुनाथ-दास —रघुनाथ दास ; आसि’ —आकर ; प्रभुरे मिलिला —श्री चैतन्य महाप्रभु से मिले।*


### अनुवाद
जब श्री चैतन्य महाप्रभु शान्तिपुर लौटे, तब रघुनाथ दास उनसे मिलने आये।


## Verse md/16/217
‘हिरण्य’, ‘गोवर्धन’,——दुइ सहोदर ।
सप्तग्रामे बार-लक्ष मुद्रार ईश्वर ॥२१७॥
*हिरण्य —हिरण्य ; गोवर्धन —गोवर्धन ; दुइ सहोदर —दोनों भाई ; सप्तग्रामे —सप्तग्राम नामक गाँव में ; बार-लक्ष —१२ लाख ; मुद्रार —मुद्राएँ ; ईश्वर —कमाते थे।*


### अनुवाद
सप्तग्राम के निवासी हिरण्य तथा गोवर्धन नामक दो भाइयों की वार्षिक आय बारह लाख रुपये थी।


### तात्पर्य
हिरण्य तथा गोवर्धन हुगली जिले के सप्तग्राम के निवासी थे। वास्तव में वे सप्तग्राम के नहीं , अपितु पास ही के गाँव कृष्णपुर के निवासी थे। उनका जन्म एक बड़े कायस्थ परिवार में हुआ था। यद्यपि उनकी कुल उपाधि का पता नहीं लग सका है , किन्तु यह बात पक्की है कि वे एक सम्मानित परिवार से थे। बड़े भाई का नाम हिरण्य मजुमदार और छोटे भाई का नाम गोवर्धन मजुमदार था। श्री रघुनाथ दास गोवर्धन मजुमदार के पुत्र थे। इनके कुल-पुरोहित बलराम आचार्य थे , जो हरिदास ठाकुर के प्रिय थे और इस कुल के गुरु यदुनन्दन आचार्य थे , जो वासुदेव दत्त के प्रिय पात्र थे।

सप्तग्राम कलकत्ता से बर्दवान जाने वाली पूर्वीय रेलवे पर स्थित है और आजकल का रेलवे स्टेशन त्रिशबीघा कहलाता है। उन दिनों वहाँ पर सरस्वती नामक एक बड़ी-सी नदी थी। वर्तमान त्रिशबीघा एक बड़ा बन्दरगाह है। १५९२ ई. में पठानों का आक्रमण हुआ और १६३२ ई. में सरस्वती नदी में भारी बाढ़ आई जिससे यह विशाल बन्दरगाह अंशत: नष्ट हो गया। कहा जाता है कि १७वीं तथा १८वीं सदी में पुर्तगाली व्यापारी अपने जहाजों से यहाँ तक आते थे। उन दिनों सप्तग्राम जो बंगाल की दक्षिणी ओर स्थित था , अत्यन्त समृद्ध एवं प्रसिद्ध था। यहाँ के व्यापारी जो यहाँ के मुख्य निवासी थे , वे सप्तग्राम सुवर्णवणिक कहलाते थे। यहाँ अनेक धनीमानी लोग थे और हिरण्य तथा गोवर्धन मजमुदार कायस्थ जाति के थे। वे भी अत्यन्त धनी थे , इसीलिए इस श्लोक में कहा गया है कि जमींदारों के रूप में उनकी वार्षिक आमदनी १२ लाख रुपये थी। इस सम्बन्ध में आदिलीला (अध्याय ११ , श्लोक ४१) देखना चाहिए , जिसमें उद्धारण दत्त का उल्लेख है , जो सप्तग्राम सुवर्णवणिक जाति के थे।


## Verse md/16/218
महैश्वर्य-युक्त दुँहे——वदान्य, ब्रह्मण्य ।
सदाचारी, सत्कुलीन, धार्मिकाग्र-गण्य ॥२१८॥
*महा-ऐश्वर्य-युक्त —धन में अत्यन्त सम्पन्न ; दुँहे —दोनों भाई ; वदान्य —अत्यन्त दयालु ; ब्रह्मण्य —ब्राह्मण संस्कृति को समर्पित ; सत्-आचारी —सद् व्यवहार करनेवाले ; सत्-कुलीन —कुलीन ; धार्मिक-अग्र-गण्य —धार्मिक लोगों में अग्रणी।*


### अनुवाद
हिरण्य तथा गोवर्धन मजुमदार दोनों ही अत्यन्त ऐश्वर्यवान तथा वदान्य थे। वे सदाचारी और ब्राह्मण संस्कृति को समर्पित थे। वे सम्माननीय कुलीन परिवार के थे और धार्मिकों में उनका प्रमुख स्थान था।


## Verse md/16/219
नदीया-वासी, ब्राह्मणेर उपजीव्य-प्राय ।
अर्थ, भूमि, ग्राम दिया करेन सहाय ॥२१९॥
*नदीया-वासी —नदिया के निवासी ; ब्राह्मणेर —सभी ब्राह्मणों को ; उपजीव्य-प्राय —आय का लगभग पूरा स्रोत ; अर्थ —धन ; भूमि —भूमि ; ग्राम —गाँव ; दिया —दान देकर ; करेन सहाय —सहायता करते थे।*


### अनुवाद
नदिया के रहने वाले प्राय: सारे ब्राह्मण हिरण्य तथा गोवर्धन के दान पर आश्रित थे, क्योंकि वे उन्हें धन, भूमि तथा गाँव देते थे।


### तात्पर्य
यद्यपि श्री चैतन्य महाप्रभु के काल में नवद्वीप अत्यन्त समृद्धशाली तथा अच्छी जनसंख्या वाला था , किन्तु सारे ब्राह्मण हिरण्य तथा गोवर्धन के दान पर निर्भर रहते थे। क्योंकि ये दोनो भाई ब्राह्मणों का बहुत आदर करते थे , अत: वे उन्हें उदार भाव से धन देते थे।


## Verse md/16/220
नीलाम्बर चक्रवर्ती——आराध्य दुँहार ।
चक्रवर्ती करे दुँहाय ‘भ्रातृ’-व्यवहार ॥२२०॥
*नीलाम्बर चक्रवर्ती —नीलाम्बर चक्रवर्ती (श्री चैतन्य महाप्रभु के नाना) ; आराध्य दुँहार —इन दोनों के पूज्य ; चक्रवर्ती —नीलाम्बर चक्रवर्ती ; करे —करते थे ; दुँहाय —उन दोनों से ; भ्रातृ-व्यवहार —भ्राता का व्यवहार।*


### अनुवाद
श्री चैतन्य महाप्रभु के नाना नीलाम्बर चक्रवर्ती इन दोनों के द्वारा पूजित थे, किन्तु नीलाम्बर चक्रवर्ती उनके साथ अपने भाइयों जैसा व्यवहार करते थे।


## Verse md/16/221
मिश्र-पुरन्दरेर पूर्वे कर्याछेन सेवने ।
अतएव प्रभु भाल जाने दुइ-जने ॥२२१॥
*मिश्र-पुरन्दरेर —पुरन्दर मिश्र को (श्री चैतन्य महाप्रभु के पिता) ; पूर्वे —पहले ; कर्याछेन सेवने —सेवा की थी ; अतएव —अतएव ; प्रभु —श्री चैतन्य महाप्रभु ; भाल —बहुत अच्छी तरह ; जाने —जानते थे ; दुइ-जने —दोनों भाइयों को।*


### अनुवाद
पहले ये दोनों भाई श्री चैतन्य महाप्रभु के पिता मिश्र पुरन्दर की काफी सेवा कर चुके थे। इसीलिए महाप्रभु इन्हें भलीभाँति जानते थे।


## Verse md/16/222
सेइ गोवर्धनेर पुत्र——रघुनाथ दास ।
बाल्य-काल हैते तेंहो विषये उदास ॥२२२॥
*सेइ —उस ; गोवर्धनेर पुत्र —गोवर्धन मजुमदार का पुत्र ; रघुनाथ दास —रघुनाथ दास ; बाल्य-काल हैते —बचपन से ही ; तेंहो —वह ; विषये उदास —भौतिक सुख की और उदासीन।*


### अनुवाद
रघुनाथ दास गोवर्धन मजुमदार के पुत्र थे। वे बचपन से ही भौतिक भोगों की ओर अनासक्त रहते थे।


## Verse md/16/223
सन्न्यास करि’ प्रभु यबे शान्तिपुर आइला ।
तबे आसि’ रघुनाथ प्रभुरे मिलिला ॥२२३॥
*सन्न्यास करि’ —संन्यास लेने के बाद ; प्रभु —महाप्रभु ; यबे —जब ; शान्तिपुर आइला —शान्तिपुर गये ; तबे —उस समय ; आसि’ —आकर ; रघुनाथ —रघुनाथ दास ; प्रभुरे —श्री चैतन्य महाप्रभु ; मिलिला —मिले।*


### अनुवाद
जब श्री चैतन्य महाप्रभु संन्यास ग्रहण करने के बाद शान्तिपुर वापस आये, तब रघुनाथ दास उनसे मिले थे।


## Verse md/16/224
प्रभुर चरणे पड़े प्रेमाविष्ट हञा ।
प्रभु पाद-स्पर्श कैल करुणा करिया ॥२२४॥
*प्रभुर —श्री चैतन्य महाप्रभु के ; चरणे —चरणकमलों पर ; पड़े —गिर पड़े ; प्रेम-आविष्ट —प्रेमावेश में आकर ; हञा —होकर ; प्रभु —श्री चैतन्य महाप्रभु ; पाद-स्पर्श कैल —चरणों से स्पर्श किया ; करुणा —करुणा ; करिया —दिखाकर।*


### अनुवाद
जब रघुनाथ दास श्री चैतन्य महाप्रभु से भेंट करने गये, तो वे प्रेमवश महाप्रभु के चरणकमलों पर गिर पड़े। महाप्रभु ने उन पर कृपा दिखाते हुए उन्हें अपने चरणों से छू दिया।


## Verse md/16/225
ताँर पिता सदा करे आचार्य-सेवन ।
अतएव आचार्य ताँरे हैला परसन्न ॥२२५॥
*ताँर पिता —उनके पिता ; सदा —सदा ; करे —करते थे ; आचार्य-सेवन —अद्वैत आचार्य की पूजा ; अतएव आचार्य —अतएव अद्वैत आचार्य ; ताँरे —उस पर ; हैला परसन्न —प्रसन्न हो गये।*


### अनुवाद
रघुनाथ दास के पिता गोवर्धन सदैव ही अद्वैत आचार्य की अत्यधिक सेवा करते थे। फलत: अद्वैत आचार्य भी इस परिवार से अत्यन्त प्रसन्न थे।


## Verse md/16/226
आचार्य-प्रसादे पाइल प्रभुर उच्छिष्ट-पात ।
प्रभुर चरण देखे दिन पाँच-सात ॥२२६॥
*आचार्य-प्रसादे —अद्वैत आचार्य की दया से ; पाइल —पाया ; प्रभुर —श्री चैतन्य महाप्रभु का ; उच्छिष्ट-पात —भोजन की जूठन ; प्रभुर —श्री चैतन्य महाप्रभु के ; चरण —चरणकमल ; देखे —देखे ; दिन —दिन ; पाँच-सात —पाँच सात।*


### अनुवाद
जब रघुनाथ दास वहाँ रहते, तो अद्वैत आचार्य उन्हें महाप्रभु द्वारा छोड़ा गया भोजन दिया करते थे। इस तरह रघुनाथ दास पाँच-सात दिनों तक महाप्रभु के चरणकमलों की सेवा में लगे रहे।


## Verse md/16/227
प्रभु ताँरे विदाय दिया गेला नीलाचल ।
तेंहो घरे आसि’ हैला प्रेमेते पागल ॥२२७॥
*प्रभु —श्री चैतन्य महाप्रभु ; ताँरे —रघुनाथ दास को ; विदाय दिया —विदा की ; गेला —लौट गये ; नीलाचल —जगन्नाथ पुरी को ; तेंहो —वे ; घरे आसि’ —घर लौटकर ; हैला —हो गये ; प्रेमेते पागल —प्रेम में पागल।*


### अनुवाद
रघुनाथ दास को विदा करके श्री चैतन्य महाप्रभु जगन्नाथ पुरी लौट आये। घर लौटकर रघुनाथ दास प्रेम के भावावेश में पागल हो उठे।


## Verse md/16/228
बार बार पलाय तेंहो नीलाद्रि याइते ।
पिता ताँरे बान्धि’ राखे आनि’ पथ हैते ॥२२८॥
*बार बार —बारम्बार ; पलाय —घर छोड़ देते थे ; तेंहो —वे ; नीलाद्रि याइते —जगन्नाथ पुरी जाने के लिए ; पिता —उनके पिता ; ताँरे —उनको ; बान्धि’ —बांधकर ; राखे —रखते थे ; आनि’ —वापस लाकर ; पथ हैते —रास्ते से।*


### अनुवाद
रघुनाथ दास जगन्नाथ पुरी जाने के लिए घर से बारम्बार भागते रहते थे, किन्तु उनके पिता उन्हें बाँध रखते और वापस लाते रहते।


## Verse md/16/229
पञ्च पाइक ताँरे राखे रात्रि-दिने ।
चारि सेवक, दुइ ब्राह्मण रहे ताँर सने ॥२२९॥
*पञ्च —पाँच ; पाइक —चौकीदार ; ताँरे —रघुनाथ दास की ; राखे —रखवाली करते ; रात्रि-दिने —दिन रात ; चारि सेवक —चार सेवक ; दुइ ब्राह्मण —पकाने के लिए दो ब्राह्मण ; रहे —रहते ; ताँर सने —उनके साथ।*


### अनुवाद
उनके पिता ने उनकी रात-दिन रखवाली करने के लिए पाँच चौकीदार नियुक्त कर रखे थे। उनकी सुख-सुविधा देखने के लिए चार नौकर और उनके लिए भोजन बनाने के लिए दो ब्राह्मण नियुक्त कर रखे थे।


## Verse md/16/230
एकादश जन ताँरे राखे निरन्तर ।
नीलाचले याइते ना पाय, दु:खित अन्तर ॥२३०॥
*एकादश —ग्यारह ; जन —व्यक्ति ; ताँरे —उनको ; राखे —रखते थे ; निरन्तर —निरन्तर (रातदिन) ; नीलाचले —जगन्नाथ पुरी को ; याइते —जाने के लिए ; ना पाय —समर्थ नहीं ; दु:खित अन्तर —मन में अति दु:खी थे।*


### अनुवाद
इस तरह ग्यारह व्यक्ति रघुनाथ दास को निरन्तर वश में रखते थे। इस तरह वे जगन्नाथ पुरी नहीं जा सके, फलत: वे अत्यन्त दु:खी रहते थे।


## Verse md/16/231
एबे यदि महाप्रभु ‘शान्तिपुर’ आइला ।
शुनिया पितारे रघुनाथ निवेदिला ॥२३१॥
*एबे —अब ; यदि —जब ; महाप्रभु —श्री चैतन्य महाप्रभु ; शान्तिपुर —शान्तिपुर ; आइला —आये ; शुनिया —सुनकर ; पितारे —पिता को ; रघुनाथ —रघुनाथ दास ; निवेदिला —प्रार्थना की।*


### अनुवाद
जब रघुनाथ दास को पता चला कि श्री चैतन्य महाप्रभु शान्तिपुर पधारे हैं, तो उन्होंने अपने पिता से निवेदन किया।


## Verse md/16/232
‘‘आज्ञा देह’, यञा देखि प्रभुर चरण ।
अन्यथा, ना रहे मोर शरीरे जीवन’’ ॥२३२॥
*आज्ञा देह’ —कृपया मुझे आज्ञा दें ; याञा —जाकर ; देखि —दर्शन करने की ; प्रभुर चरण —महाप्रभु के चरणकमल ; अन्यथा —अन्यथा ; ना रहे —नहीं रहेगा ; मोर —मेरे ; शरीरे —शरीर में ; जीवन —जीवन।*


### अनुवाद
रघुनाथ दास ने अपने पिता से पूछा, ‘‘कृपा करके मुझे महाप्रभु के चरणकमलों का दर्शन करने की अनुमति दें। यदि आप ऐसा नहीं करेंगे, तो मेरे प्राण इस शरीर के भीतर नहीं रह पायेंगे।’’


## Verse md/16/233
शुनि’ ताँर पिता बहु लोक-द्रव्य दिया ।
पाठाइल बलि’ ‘शीघ्र आसिह फिरिया’ ॥२३३॥
*शुनि’ —सुनकर ; ताँर —उनके ; पिता —पिता ; बहु —बहुत से ; लोक-द्रव्य —सेवक तथा द्रव्य ; दिया —देकर ; पाठाइल —भेजा ; बलि’ —कहकर ; शीघ्र —शीघ्र ; आसिह —आओ ; फिरिया —लौटकर।*


### अनुवाद
यह विनती सुनकर रघुनाथ दास के पिता सहमत हो गये। अनेक नौकर तथा सामग्री देकर पिता ने अपने पुत्र को श्री चैतन्य महाप्रभु का दर्शन करने के लिए यह कहकर भेजा कि वह शीघ्र ही लौट आये।


## Verse md/16/234
सात दिन शान्तिपुरे प्रभु-सङ्गे रहे ।
रात्रि-दिवसे एइ मन:-कथा कहे ॥२३४॥
*सात दिन —सात दिन ; शान्तिपुरे —शान्तिपुर में ; प्रभु-सङ्गे —श्री चैतन्य महाप्रभु के साथ ; रहे —रहे ; रात्रि-दिवसे —दिन और रात ; एइ —ये ; मन:-कथा —अपने मन में शब्द ; कहे —कहे।*


### अनुवाद
रघुनाथ दास शान्तिपुर में सात दिन तक श्री चैतन्य महाप्रभु के संग में रहे। उस अवधि में रात-दिन उनके मन में निम्नलिखित विचार घुमड़ते रहे।


## Verse md/16/235
‘रक्षकेर हाते मुञि केमने छुटिब! ।
केमने प्रभुर सङ्गे नीलाचले याब?’ ॥२३५॥
*रक्षकेर हाते —चौकीदारों के हाथों से ; मुञि —मैं ; केमने —कैसे ; छुटिब —छूटूँगा ; केमने —कैसे ; प्रभुर सङ्गे —श्री चैतन्य महाप्रभु के साथ ; नीलाचले —जगन्नाथ पुरी को ; याब —मैं जाऊँगा।*


### अनुवाद
रघुनाथ दास ने सोचा, ‘‘मैं इन रखवालों के चंगुल से किस तरह छूट सकूँगा? मैं किस तरह श्री चैतन्य महाप्रभु के साथ नीलाचल जा सकूँगा?’’


## Verse md/16/236
सर्वज्ञ गौराङ्ग-प्रभु जानि’ ताँर मन ।
शिक्षा-रूपे कहे ताँरे आश्वास-वचन ॥२३६॥
*सर्व-ज्ञ —सबकुछ जानते थे ; गौराङ्ग-प्रभु —श्री चैतन्य महाप्रभु ; जानि’ —जान गये ; ताँर —उनका ; मन —मन ; शिक्षा-रूपे —शिक्षा के रूप में ; कहे —कहे ; ताँरे —रघुनाथ दास को ; आश्वास-वचन —आश्वासन के वचन।*


### अनुवाद
चूँकि श्री चैतन्य महाप्रभु सर्वज्ञ थे, अतएव वे रघुनाथ दास के मन की बात समझ गये। इसलिए महाप्रभु ने उन्हें ढाढ़स बँधाते हुए इस प्रकार उपदेश दिया।


## Verse md/16/237
‘‘स्थिर हञा घरे याओ, ना हओ बातुल ।
क्रमे क्रमे पाय लोक भव-सिन्धु-कूल ॥२३७॥
*स्थिर हञा —स्थिर होकर ; घरे याओ —घर जाओ ; ना —न ; हओ —होओ ; बातुल —उन्मत्त ; क्रमे क्रमे —धीरे धीरे ; पाय —पाता है ; लोक —व्यक्ति ; भव-सिन्धु-कूल —भौतिक सागर के दूरस्थ तट।*


### अनुवाद
‘‘धैर्य धरो और घर वापस जाओ। पागल मत बनो। तुम क्रमश: भवसागर को पार कर सकोगे।


### तात्पर्य
श्रीमद्भागवत ( १०.१४.५८) में कहा गया है:

यह भौतिक संसार एक विशाल सागर के समान है। यह ब्रह्मलोक से पाताल-लोक तक फैला हुआ है और इस सागर में अनेक लोक या द्वीप हैं। जीव भक्ति के विषय में कुछ न जानने के कारण इस समुद्र के इर्द-गिर्द घूमता रहता है , मानो किनारे तक पहुँचने के लिए वह तैरने का प्रयास कर रहा हो। अस्तित्व टिकाये रखने के लिए हमारा संघर्ष ऐसा ही है। हर व्यक्ति भौतिक अस्तित्व के सागर से बाहर निकलने के लिए प्रयत्नशील रहता है। किन्तु व्यक्ति तुरन्त ही किनारे तक नहीं पहुँच पाता। वह प्रयास करने पर श्री चैतन्य महाप्रभु की कृपा से सागर को पार कर सकता है। वह भले ही समुद्र पार करने के लिए अत्यन्त उत्सुक हो , लेकिन पागल की तरह काम करके सफलता नहीं प्राप्त कर सकता। उसे अत्यन्त धैर्यपूर्वक तथा बुद्धिपूर्वक श्री चैतन्य महाप्रभु या उनके प्रतिनिधि के आदेशों के अनुसार समुद्र पार करना होगा। तब वह किसी न किसी दिन किनारे पर पहुँच जायेगा और भगवद्धाम वापस जा सकेगा।


## Verse md/16/238
मर्कट-वैराग्य ना कर लोक देखाञा ।
यथा-योग्य विषय भुञ्ज’ अनासक्त हञा ॥२३८॥
*मर्कट-वैराग्य —वानर वैराग्य ; ना कर —न करो ; लोक —लोगों को ; देखाञा —दिखाने के लिए ; यथा-योग्य —यथा योग्य ; विषय —भौतिक विषयों का ; भुञ्ज’ —भोग करो ; अनासक्त —अनासक्त ; हञा —होकर।*


### अनुवाद
‘‘तुम दिखावटी भक्त मत बनो और मिथ्या वैरागी मत बनो। अभी तुम उपयुक्त ढंग से भौतिक जगत् का भोग करो, किन्तु इसमें आसक्त मत होना।’’


### तात्पर्य
मर्कट-वैराग्य मिथ्या वैराग्य का सूचक है और यह इस श्लोक का अत्यन्त महत्त्वपूर्ण शब्द है। श्रील भक्तिसिद्धान्त सरस्वती ठाकुर इस शब्द की टीका करते हुए इंगित करते हैं कि बन्दर वस्त्र ग्रहण न करके जंगल में नंगे रहकर वैराग्य का दिखावा करते हैं। इस तरह वे अपने आपको वैरागी मानते हैं , किन्तु वास्तव में वे दर्जनों बन्दरियों के साथ विषय-भोग करने में लगे रहते हैं। ऐसा वैराग्य मर्कट-वैराग्य कहलाता है। जब तक मनुष्य भौतिक कर्म से उदासीन नहीं हो जाता और इसे आध्यात्मिक उन्नति में बाधक नहीं मानने लगता , तब तक वह वास्तव में वैराग्य प्राप्त नहीं कर सकता। वैराग्य को फल्गु — क्षणिक या नश्वर—नहीं होना चाहिए , अपितु पूरे जीवन भर चलना चाहिए। क्षणिक वैराग्य या मर्कट-वैराग्य श्मशान में अनुभव किये जाने वाले वैराग्य के समान है। जब मनुष्य शव को मरघट ले जाता है , तो वह कभी-कभी सोचता है , ‘‘ शरीर की यही अन्तिम गति है। तो फिर मैं रात-दिन कठोर श्रम क्यों करता हूँ ?’’ मरघट जाते समय ऐसे विचार स्वभावत: हर व्यक्ति के मन में उठते हैं , किन्तु श्मशान से लौटते ही वह इन्द्रिय-भोग के लिए भौतिक कार्यों में फिर से लग जाता है। यह श्मशान-वैराग्य या मर्कट-वैराग्य कहलाता है।

भगवान् की सेवा करने के उद्देश्य से आवश्यक वस्तुएँ स्वीकार करनी चाहिए। इस तरह रहने पर मनुष्य वास्तविक वैरागी बन सकता है। भक्तिरसामृतसिंधु ( १.२.१०८) में कहा गया है:

‘‘ जीवन की न्यूनतम आवश्यकताओं को स्वीकार करनी चाहिए , किन्तु व्यर्थ ही आवश्यकताओं को बढ़ानी नहीं चाहिए। न ही उनमें व्यर्थ ही कटौती करनी चाहिए। अध्यात्म में प्रगति करने के लिए जितना आवश्यक हो उतना स्वीकार करना चाहिए।’’

श्री जीव गोस्वामी ने दुर्गम सङ्गमनी में स्वनिर्वाह: शब्द की टीका स्व — स्वभक्तिनिर्वाह: के रूप में की है। अनुभवी भक्त केवल उन्हीं भौतिक वस्तुओं को स्वीकार करेगा , जिनसे भगवान् की सेवा करने में सहायता मिल सके। भक्तिरसामृतसिंधु ( १.२.२५६) में मर्कट-वैराग्य अथवा फल्गु-वैराग्य की व्याख्या इस प्रकार की गई है:

‘‘ जब मुक्ति पाने के लिए उत्सुक व्यक्ति पूर्ण पुरुषोत्तम भगवान् से सम्बन्धित वस्तुओं को भौतिक समझकर त्याग देते हैं , तो उनका वैराग्य अपूर्ण कहलाता है। ‘‘भगवान् की सेवा करने के लिए जो भी उपयुक्त हो , उसे स्वीकार करना चाहिए। भौतिक वस्तु कहकर उसका बहिष्कार नहीं करना चाहिए।’’ युक्त-वैराग्य की व्याख्या इस प्रकार की गई है:

‘‘ वस्तुओं को भगवान् की सेवा के लिए स्वीकार करनी चाहिए , न कि निजी इन्द्रियतृप्ति के लिए। यदि किसी वस्तु को आसक्तिरहित होकर स्वीकार की जाए और इसलिए स्वीकार की जाए कि वह कृष्ण से सम्बन्धित है , तो वह वैराग्य युक्त-वैराग्य कहलाता है।’’ चूँकि कृष्ण परम सत्य हैं , अतएव जो भी वस्तु उनकी सेवा के लिए स्वीकार की जाती है , वह भी परम सत्य होती है।

श्री चैतन्य महाप्रभु ने मर्कट-वैराग्य शब्द का प्रयोग उन तथाकथित वैष्णवों को लक्षित करके किया है , जो श्रील रूप गोस्वामी का अनुकरण करने के प्रयास में लँगोट पहनते हैं। ऐसे लोग माला की झोली लिए रहते हैं और जप करते हैं , किन्तु मन में वे सदैव कामिनी और कंचन प्राप्त करने की भावना छिपाये रहते हैं। लोगों से छिपकर ये मर्कट-वैरागी स्त्रियाँ रखते हैं , किन्तु बाहर से अपने आपको वैरागी दिखलाते हैं। श्री चैतन्य महाप्रभु ऐसे मर्कट-वैरागियों या छद्म वैष्णवों के सदा विरुद्ध रहते थे।


## Verse md/16/239
अन्तरे निष्ठा कर, बाह्ये लोक-व्यवहार ।
अचिरात्कृष्ण तोमाय करिबे उद्धार ॥२३९॥
*अन्तरे —हृदय में ; निष्ठा कर —दृढ़ श्रद्धा रखो ; बाह्ये —बाहर से ; लोक-व्यवहार —लोक व्यवहार ; अचिरात् —बहुत जल्दी ; कृष्ण —भगवान् कृष्ण ; तोमाय —तुम्हारा ; करिबे —करेंगे ; उद्धार —उद्धार।*


### अनुवाद
श्री चैतन्य महाप्रभु ने कहा, ‘‘तुम्हें चाहिए कि अन्तर से श्रद्धावान बने रहो, किन्तु बाहर से सामान्य व्यक्ति जैसा व्यवहार करो। इस तरह कृष्ण जल्द ही प्रसन्न होंगे और तुम्हें माया के पाश से छुड़ा लेंगे।


## Verse md/16/240
वृन्दावन देखि’ यबे आसिब नीलाचले ।
तबे तुमि आमा-पाश आसिह कोन छले ॥२४०॥
*वृन्दावन देखि’ —वृन्दावन देखने के पश्चात् ; यबे —जब ; आसिब —मैं लौटूँगा ; नीलाचले —जगन्नाथ पुरी को ; तबे —उस समय ; तुमि —तुम ; आमा-पाश —मेरे पास ; आसिह —आओ ; कोन छले —किसी बहाने से।*


### अनुवाद
‘‘जब मैं वृन्दावन की मुलाकात लेने के बाद लौट आऊँ, तब तुम मुझसे नीलाचल, जगन्नाथ पुरी में मिल सकते हो। तब तक तुम निकल भागने की कोई दूसरी युक्ति सोच सकते हो।


## Verse md/16/241
से छल से-काले कृष्ण स्फुराबे तोमारे ।
कृष्ण-कृपा याँरे, तारे के राखिते पारे’’ ॥२४१॥
*से छल —वह छल ; से-काले —उस समय ; कृष्ण —भगवान् कृष्ण ; स्फुराबे —दिखाएंगे ; तोमारे —तुम्हें ; कृष्ण-कृपा —कृष्ण की कृपा ; याँरे —जिस पर ; तारे —उसको ; के —कौन ; राखिते —रखने में ; पारे —सक्षम है।*


### अनुवाद
‘‘उस समय तुम्हें कौन-से उपायों को काम में लाना पड़ेगा, यह तो कृष्ण ही बतलायेंगे। यदि किसी पर कृष्ण की कृपा हो, तो उसे कोई रोक नहीं सकता।’’


### तात्पर्य
यद्यपि श्रील रघुनाथ दास श्री चैतन्य महाप्रभु के साथ जाने के लिए अत्यन्त उत्सुक थे , किन्तु महाप्रभु ने उन्हें भगवान् कृष्ण की कृपा होने तक प्रतीक्षा करने के लिए कहा। उन्होंने रघुनाथ दास को परामर्श दिया कि वे अपने हृदय में कृष्णभावनामृत को सुदृढ़ बनाये रखें और बाहर से सामान्य व्यक्ति जैसा व्यवहार करें। कृष्णभावनामृत में उन्नत हर व्यक्ति के लिए यही युक्ति है। मनुष्य मानव-समाज में सामान्य व्यक्ति की तरह रह सकता है , किन्तु कृष्ण को तुष्ट करना तथा उनकी महिमा का प्रचार करना ही उसका व्यापार होना चाहिए। कृष्णभावनाभावित व्यक्ति को भौतिक वस्तुओं में मग्न नहीं होना चाहिए , क्योंकि उसका एकमात्र कार्य तो भगवद्भक्ति है। जो इस तरह कार्य में लगा रहेगा , उस पर कृष्ण अवश्य ही कृपा करेंगे। श्री चैतन्य महाप्रभु ने रघुनाथ दास को सलाह दी— यथायोग्य विषय भुञ्ज’अनासक्त हञा। वही बात अन्तरे निष्ठा कर , बाह्ये लोकव्यवहार — में भी कही गई है। इसका अर्थ यह हुआ कि मनुष्य को अपने अन्तर में कृष्ण की सेवा करने के अतिरिक्त कोई अन्य भाव नहीं लाना चाहिए। ऐसे ही संकल्प से कृष्णभावनामृत का अनुशीलन किया जा सकता है। इसकी पुष्टि भक्तिरसामृत सिन्धु ( १.२.२००) से हो जाती है:

भक्त एक सामान्य मनुष्य की तरह या वैदिक आदेशों के कट्टर अनुयायी के रूप में काम कर सकता है। हर हालत में वह जो भी करता है , भक्ति की प्रगति के लिए करता है , क्योंकि वह कृष्णभावनामय होता है।


## Verse md/16/242
एत कहि’ महाप्रभु ताँरे विदाय दिल ।
घरे आसि’ महाप्रभुर शिक्षा आचरिल ॥२४२॥
*एत कहि’ —यह कहकर ; महाप्रभु —श्री चैतन्य महाप्रभु ने ; ताँरे —रघुनाथ दास को ; विदाय दिल —विदा किया ; घरे आसि’ —घर लौटकर ; महाप्रभुर —श्री चैतन्य महाप्रभु की ; शिक्षा —शिक्षा का ; आचरिल —अभ्यास किया।*


### अनुवाद
इस तरह श्री चैतन्य महाप्रभु ने रघुनाथ दास को विदा किया। वे अपने घर लौट गये और महाप्रभु द्वारा बताई गई विधि के अनुसार कार्य करने लगे।


## Verse md/16/243
बाह्य वैराग्य, बातुलता सकल छाड़िया ।
यथा-योग्य कार्य करे अनासक्त हञा ॥२४३॥
*बाह्य वैराग्य —बाह्य वैराग्य ; वातुलता —पागलपन ; सकल —सब ; छाड़िया —त्यागकर ; यथा-योग्य —यथायोग्य ; कार्य —कार्य ; करे —किया ; अनासक्त हञा —अनासक्त होकर।*


### अनुवाद
घर आने पर रघुनाथ दास ने सारा पागलपन तथा बाह्य छद्म वैराग्य छोड़ दिया और वे गृहस्थी के कार्यों में बिना आसक्ति के रहने लगे।


## Verse md/16/244
देखि’ ताँर पिता-माता बड़ सुख पाइल ।
ताँहार आवरण किछु शिथिल हइल ॥२४४॥
*देखि’ —देखकर ; ताँर —उसके ; पिता-माता —पिता माता ने ; बड़ —अत्यधिक ; सुख —सुख ; पाइल —पाया ; ताँहार आवरण —उन पर कड़ी दृष्टि ; किछु —कुछ ; शिथिल हइल —ढीली कर दी।*


### अनुवाद
जब रघुनाथ दास के माता-पिता ने देखा कि उनका पुत्र गृहस्थ की तरह रह रहा है, तो वे अत्यन्त सुखी हुए। फलस्वरूप उन्होंने चौकसी में ढील कर दी।


### तात्पर्य
जब रघुनाथ दास के पिता तथा माता ने देखा कि उनका पुत्र पागल जैसा व्यवहार नहीं कर रहा है और जिम्मेदारी के साथ अपना कर्तव्य निभाता है , तो वे अत्यन्त सुखी हुए। वे ग्यारहों व्यक्ति—पाँच रखवाले , ४ निजी नौकर तथा २ ब्राह्मण , जो उसकी रखवाली में रहते थे , चौकसी में ढिलाई बरतने लगे। जब रघुनाथ दास गृहस्थी के कार्य करने लगे , तो उनके माता-पिता ने रखवालों की संख्या घटा दी।


## Verse md/16/245-246
इहाँ प्रभु एकत्र करि’ सब भक्त-गण ।
अद्वैत-नित्यानन्दादि यत भक्त-जन ॥२४५॥
सबा आलिङ्गन करि’ कहेन गोसाञि ।
सबे आज्ञा देह’——आमि नीलाचले याइ ॥२४६॥
*इहाँ —यहाँ (शान्तिपुर में) ; प्रभु —श्री चैतन्य महाप्रभु ; एकत्र करि’ —एक जगह इकट्ठे करके ; सब भक्त-गण —सब भक्तों को ; अद्वैत-नित्यानन्द-आदि —अद्वैत आचार्य और नित्यानन्द प्रभु आदि ; यत भक्त-जन —सभी भक्तों ; सबा आलिङ्गन करि’ —सबका आलिंगन करके ; कहेन गोसाञि —श्री चैतन्य महाप्रभु ने कहा ; सबे —तुम सब ; आज्ञा देह’ —मुझे आज्ञा दो ; आमि —मैं ; नीलाचले —नीलाचल , जगन्नाथ पुरी ; याइ —जा सकूँ।*


### अनुवाद
तभी शान्तिपुर में श्री चैतन्य महाप्रभु ने अपने सारे भक्तों—अद्वैत आचार्य, श्री नित्यानन्द प्रभु आदि को एकत्र किया और उन सबका आलिंगन करने के बाद उनसे जगन्नाथ पुरी जाने की अनुमति माँगी।


## Verse md/16/247
सबार सहित इहाँ आमार हइल मिलन ।
ए वर्ष ‘नीलाद्रि’ केह ना करिह गमन ॥२४७॥
*सबार सहित —सबके साथ ; इहाँ —यहाँ ; आमार —मेरा ; हइल —हो गया ; मिलन —मिलन ; ए वर्ष —इस वर्ष ; नीलाद्रि —जगन्नाथ पुरी ; केह —तुमसे कोई ; ना —न ; करिह गमन —जाओ।*


### अनुवाद
चूँकि श्री चैतन्य महाप्रभु शान्तिपुर में सबसे मिल चुके थे, अत: उन्होंने सारे भक्तों से विनती की कि वे इस वर्ष जगन्नाथ पुरी न आयें।


## Verse md/16/248
ताहाँ हैते अवश्य आमि ‘वृन्दावन’ याब ।
सबे आज्ञा देह’, तबे निर्विघ्ने आसिब ॥२४८॥
*ताहाँ हैते —वहाँ से ; अवश्य —अवश्य ; आमि —मैं ; वृन्दावन याब —वृन्दावन जाऊँगा ; सबे —आप सब ; आज्ञा देह’ —मुझे आज्ञा दो ; तबे —तब ; निर्विघ्ने —बिना रूकावट के ; आसिब —मैं लौटकर आऊँगा।*


### अनुवाद
श्री चैतन्य महाप्रभु ने कहा, ‘‘मैं जगन्नाथ पुरी से वृन्दावन अवश्य जाऊँगा। यदि आप सभी लोग मुझे अनुमति दें, तो मैं बिना किसी कठिनाईं के यहाँ फिर आ जाऊँगा।’’


## Verse md/16/249
मातार चरणे धरि’ बहु विनय करिल ।
वृन्दावन याइते ताँर आज्ञा लइल ॥२४९॥
*मातार —शती माता के ; चरणे —चरण ; धरि’ —पकड़कर ; बहु विनय करिल —विनम्रता से निवेदन किया ; वृन्दावन याइते —वृन्दावन जाने के लिए ; ताँर —उनकी ; आज्ञा —आज्ञा ; लइल —ली।*


### अनुवाद
महाप्रभु ने अपनी माता के चरण पकड़कर उनसे विनयपूर्वक अनुमति माँगी। उन्होंने महाप्रभु को वृन्दावन जाने की अनुमति दे दी।


## Verse md/16/250
तबे नवद्वीपे ताँरे दिल पाठाञा ।
नीलाद्रि चलिला सङ्गे भक्त-गण लञा ॥२५०॥
*तबे —इसके बाद ; नवद्वीपे —नवद्वीप को ; ताँरे —उनको ; दिल पाठाञा —वापस भेज दिया ; नीलाद्रि —जगन्नाथ पुरी को ; चलिला —प्रस्थान किया ; सङ्गे —अपने साथ ; भक्त-गण लञा —सभी भक्तों को लेकर।*


### अनुवाद
श्रीमती शचीदेवी को नवद्वीप वापस भेज दिया गया और महाप्रभु अपने भक्तों सहित नीलाद्रि अर्थात् जगन्नाथ पुरी के लिए रवाना हो गये।


## Verse md/16/251
सेइ सब लोक पथे करेन सेवन ।
सुखे नीलाचल आइला शचीर नन्दन ॥२५१॥
*सेइ सब लोक —उन सब लोगों ने ; पथे —सड़क पर ; करेन सेवन —सेवा की ; सुखे —अत्यन्त सुख में ; नीलाचल —जगन्नाथ पुरी को ; आइला —लौट आये ; शचीर नन्दन —माता शची का पुत्र।*


### अनुवाद
श्री चैतन्य महाप्रभु के साथ जाने वाले भक्तों ने नीलाचल जगन्नाथ पुरी के रास्ते-भर उनकी सभी प्रकार से सेवा की। इस तरह महाप्रभु परम प्रसन्नतापूर्वक लौट आये।


## Verse md/16/252
प्रभु आसि’ जगन्नाथ दरशन कैल ।
‘महाप्रभु आइला’——ग्रामे कोलाहल हैल ॥२५२॥
*प्रभु —श्री चैतन्य महाप्रभु ने ; आसि’ —लौटकर ; जगन्नाथ —भगवान् जगन्नाथ का ; दरशन —दर्शन ; कैल —किया ; महाप्रभु आइला —श्री चैतन्य महाप्रभु वापस आ गये हैं ; ग्रामे —नगर में ; कोलाहल हैल —महा कोलाहल हो गया (समाचार पूरे नगर में फैल गया)।*


### अनुवाद
जगन्नाथ पुरी आकर श्री चैतन्य महाप्रभु ने भगवान् के मन्दिर का दर्शन किया। फिर तो सारे नगर में यह समाचार फैल गया कि महाप्रभु लौट आये हैं।


## Verse md/16/253
आनन्दित भक्त-गण आसिया मिलिला ।
प्रेम-आलिङ्गन प्रभु सबारे करिला ॥२५३॥
*आनन्दित —अति प्रसन्न ; भक्त-गण —सभी भक्त ; आसिया —आ गये ; मिलिला —मिले ; प्रेम-आलिङ्गन —प्रेम से आलिंगन किया ; प्रभु —महाप्रभु ने ; सबारे —सभी भक्तों का ; करिला —किया।*


### अनुवाद
तब सारे भक्तों ने आकर परम सुखपूर्वक महाप्रभु से भेंट की। महाप्रभु ने भी उन सबका एक-एक करके प्रेमपूर्वक आलिंगन किया।


## Verse md/16/254
काशी-मिश्र, रामानन्द, प्रद्युम्न, सार्वभौम ।
वाणीनाथ, शिखि-आदि यत भक्त-गण ॥२५४॥
*काशी-मिश्र —काशी मिश्र ; रामानन्द —रामानन्द राय ; प्रद्युम्न —प्रद्युम्न ; सार्वभौम —सार्वभौम भट्टाचार्य ; वाणीनाथ —वाणीनाथ ; शिखि-आदि —शिखि माहिति आदि ; यत भक्त-गण —सभी भक्त।*


### अनुवाद
काशी मिश्र, रामानन्द राय, प्रद्युम्न, सार्वभौम भट्टाचार्य, वाणीनाथ राय, शिखि माहिति तथा अन्य सारे भक्त भी महाप्रभु से मिले।


## Verse md/16/255
गदाधर-पण्डित आसि’ प्रभुरे मिलिला ।
सबार अग्रेते प्रभु कहिते लागिला ॥२५५॥
*गदाधर-पण्डित —गदाधर पण्डित ; आसि’ —आकर ; प्रभुरे मिलिला —महाप्रभु से मिले ; सबार अग्रेते —सभी भक्तों के समक्ष ; प्रभु —महाप्रभु ; कहिते लागिला —कहने लगे।*


### अनुवाद
गदाधर पण्डित भी आये और महाप्रभु से मिले। तब महाप्रभु सभी भक्तों के समक्ष इस प्रकार बोले।


## Verse md/16/256
‘वृन्दावन याब आमि गौड़-देश दिया ।
निज-मातार, गङ्गार चरण देखिया ॥२५६॥
*वृन्दावन याब —वृन्दावन को जाऊँगा ; आमि —मैं ; गौड़-देश दिया —बंगाल से होकर ; निज-मातार —अपनी माता के ; गङ्गार —गंगा नदी के ; चरण —चरणों के ; देखिया —दर्शन के लिए।*


### अनुवाद
‘‘मैंने अपनी माता तथा गंगा नदी का दर्शन करने के लिए ही बंगाल से होते हुए वृन्दावन जाने का संकल्प किया था।


## Verse md/16/257
एत मते करि’ कैलुँ गौड़ेरे गमन ।
सहस्रेक सङ्गे हैल निज-भक्त-गण ॥२५७॥
*एत —ऐसा ; मते —निर्णय ; करि’ —करके ; कैलुँ —मैंने किया ; गौड़ेरे —बंगाल को ; गमन —प्रस्थान ; सहस्रेक —हजारों लोग ; सङ्गे —मेरे साथ ; हैल —हो गये ; निज-भक्त-गण —मेरे अपने भक्त।*


### अनुवाद
‘‘इस तरह मैं बंगाल गया, लेकिन हजारों भक्त मेरे साथ चल पड़े।


## Verse md/16/258
लक्ष लक्ष लोक आइसे कौतुक देखिते ।
लोकेर सङ्घट्टे पथ ना पारि चलिते ॥२५८॥
*लक्ष लक्ष लोक —कई लाख लोग ; आइसे —आये ; कौतुक —उत्सुकता के कारण ; देखिते —मुझे देखने ; लोकेर सङ्घट्टे —इतने अधिक लोगों के इकट्ठा होने के कारण ; पथ —सड़क ; ना पारि —मैं अक्षम हो गया ; चलिते —उनके बीच जाने से।*


### अनुवाद
‘‘लाखों लोग उत्सुकतावश मुझे देखने आये और ऐसी भीड़ हुई कि रास्ते में मुक्त होकर चलना भी कठिन हो गया।


## Verse md/16/259
यथा रहि, तथा घर-प्राचीर हय चूर्ण ।
यथा नेत्र पड़े तथा लोक देखि पूर्ण ॥२५९॥
*यथा रहि —मैं जहाँ भी ठहरा ; तथा —वहाँ ; घर-प्राचीर —मकान और सीमा की दीवारें ; हय —हो गये ; चूर्ण —टूट गये ; यथा —जहाँ भी ; नेत्र —दृष्टि ; पड़े —पड़ती ; तथा —वहाँ ; लोक —लोगों से ; देखि —देखा ; पूर्ण —भरा हुआ।*


### अनुवाद
‘‘भीड़ इतनी बढ़ गई कि मैं जिस घर में रुका था, वह घर तथा उसकी चाहारदीवारी टूट-फूट गई और मैं जिधर देखता उधर विशाल जनसमूह ही दिखाई पड़ता था।


## Verse md/16/260
कष्टे-सृष्ट्ये करि’ गेलाङ रामकेलि-ग्राम ।
आमार ठाञि आइला ‘रूप’ ‘सनातन’ नाम ॥२६०॥
*कष्टे-सृष्ट्ये —अत्यन्त कठिनाई से ; करि’ —करके ; गेलाङ —मैं गया ; रामकेलि-ग्राम —रामकेलि गाँव में ; आमार ठाञि —मेरे समक्ष ; आइला —आये ; रूप सनातन नाम —रूप और सनातन नाम के दो भाई।*


### अनुवाद
‘‘मैं बड़ी मुश्किल से रामकेलि गाँव गया, जहाँ मुझे रूप तथा सनातन दो भाई मिले।


## Verse md/16/261
दुइ भाइ——भक्त-राज, कृष्ण-कृपा-पात्र ।
व्यवहारे——राज-मन्त्री हय राज-पात्र ॥२६१॥
*दुइ भाइ —दोनों भाई ; भक्त-राज —भक्त शिरोमणी ; कृष्ण-कृपा-पात्र —कृष्ण कृपा के योग्य अधिकारी ; व्यवहारे —व्यवहार में ; राज-मन्त्री —राजमंत्री , सरकार के मंत्री ; हय —थे ; राज-पात्र —सरकारी अफसर।*


### अनुवाद
‘‘ये दोनों भाई महान् भक्त तथा कृष्ण-कृपा के समुचित पात्र हैं। किन्तु सामान्य तौर पर वे हैं सरकारी अधिकारी—राजा के मन्त्री।


## Verse md/16/262
विद्या-भक्ति-बुद्धि-बले परम प्रवीण ।
तबु आपनाके माने तृण हैते हीन ॥२६२॥
*विद्या —विद्या ; भक्ति —भक्ति ; बुद्धि —और बुद्धि के ; बले —बल पर ; परम —परम ; प्रवीण —दक्ष ; तबु —फिर भी ; आपनाके —स्वयं को ; माने —वे सोचते थे ; तृण —एक तिनके ; हैते —से भी ; हीन —नीच।*


### अनुवाद
‘‘श्रील रूप तथा सनातन शिक्षा, भक्ति, बुद्धि तथा बल में अत्यन्त अनुभवी हैं, फिर भी वे अपने आपको सड़क के तिनके से भी नीच मानते हैं।


## Verse md/16/263-264
ताँर दैन्य देखि’ शुनि’ पाषाण विदरे ।
आमि तुष्ट हञा तबे कहिलुँ दोंहारे ॥२६३॥
‘‘उत्तम हञा हीन करि’ मानह आपनारे ।
अचिरे करिबे कृष्ण तोमार उद्धारे’’ ॥२६४॥
*ताँर दैन्य देखि’ —उनकी विनम्रता देखकर ; शुनि’ —अथवा उनके विषय में सुनकर ; पाषाण —पत्थर ; विदरे —पिघल जाता था ; आमि —मैंने ; तुष्ट हञा —बहुत प्रसन्न होकर ; तबे —तब ; कहिलुँ दोंहारे —उन दोनों से कहा ; उत्तम हञा —हर दृष्टि से वस्तुत: उत्तम होने के कारण ; हीन —हीन , विनीत ; करि’ —मानकर ; मानह —तुम समझते हो ; आपनारे —अपने आपको ; अचिरे —अति शीघ्र ; करिबे —करेंगे ; कृष्ण —भगवान् कृष्ण ; तोमार —तुम्हारा ; उद्धारे —उद्धार।*


### अनुवाद
‘‘निस्सन्देह, इन दोनों भाइयों के दैन्य से पत्थर भी पिघल सकता था। उनके आचरण से तुष्ट होकर मैंने उनसे कहा, ‘यद्यपि तुम दोनों उच्च कोटि के हो, किन्तु अपने आपको निम्न मानते हो; इसीलिए कृष्ण शीघ्र ही तुम दोनों का उद्धार करेंगे।’


### तात्पर्य
शुद्ध भक्त के गुण ही ऐसे होते हैं। भौतिक दृष्टि से कोई कितना ही ऐश्वर्यवान , अनुभवी , प्रभावशाली तथा शिक्षित क्यों न हो , किन्तु यदि वह अपने आपको रास्ते में पड़े तृण से भी हीन मानता है , तो श्री चैतन्य महाप्रभु या भगवान् कृष्ण उसकी ओर आकृष्ट होते हैं। महाराज प्रतापरुद्र ने राजा होते हुए भी हाथ में झाड़ू लेकर जगन्नाथ रथ के लिए मार्ग बुहारा। इस विनीत सेवा के कारण श्री चैतन्य महाप्रभु राजा पर अत्यन्त प्रसन्न हुए और इसीलिए उन्होंने राजा का आलिंगन किया था। श्री चैतन्य महाप्रभु के आदेशों के अनुसार भक्त को भौतिक शक्ति पाकर कभी भी फूल नहीं जाना चाहिए। उसे यह जान लेना चाहिए कि भौतिक शक्ति पूर्व पुण्य कर्मों का फल होता है , फलत: वह नश्वर होता है। किसी भी क्षण मनुष्य का सारा भौतिक ऐश्वर्य समाप्त हो सकता है , इसीलिए एक भक्त कभी भी ऐसे ऐश्वर्य पर गर्वित नहीं होता। वह सदैव विनीत तथा दीन बना रहता है और अपने आपको तृण के समान हीन मानता है। इसके कारण भक्तगण भगवद्धाम वापस जाने के पात्र होते हैं।


## Verse md/16/265-266
एत कहि’ आमि यबे विदाय ताँरे दिल ।
गमन-काले सनातन ‘प्रहेली’ कहिल ॥२६५॥
याँर सङ्गे हय एइ लोक लक्ष कोटि ।
वृन्दावन याइबार एइ नहे परिपाटी ॥२६६॥
*एत कहि’ —इस प्रकार कहकर ; आमि —मैंने ; यबे —जब ; विदाय —विदा ; ताँरे —उनको ; दिल —दी ; गमन-काले —जाते समय ; सनातन —सनातन ने ; प्रहेली —समस्या , पहेली , उलझन ; कहिल —कही ; याँर सङ्गे —जिस के साथ ; हय —है ; एइ —यह ; लोक —लोगों की भीड़ ; लक्ष कोटि —लाखों ; वृन्दावन —वृन्दावन धाम ; याइबार —जाने के लिए ; एइ —यह ; नहे —नहीं ; परिपाटी —रीति।*


### अनुवाद
‘‘उनसे ऐसा कहकर मैंने उनसे विदा ली। जब मैं विदा हो रहा था, तो सनातन ने मुझसे कहा, ‘जब हजारो लोगों की भीड़ किसी का अनुसरण कर रही हो, तब इस प्रकार से वृन्दावन जाना उचित नहीं है।’


## Verse md/16/267
तबु आमि शुनिलुँ मात्र, ना कैलुँ अवधान ।
प्राते चलि’ आइलाङ ‘कानाइर नाटशाला’-ग्राम ॥२६७॥
*तबु —फिर भी ; आमि —मैंने ; शुनिलुँ —सुना ; मात्र —मात्र ; ना —नहीं ; कैलुँ —दिया ; अवधान —कोई ध्यान ; प्राते —प्रात: काल ; चलि’ आइलाङ —मैं चला गया ; कानाइर नाटशाला —कानाई नाटशाला ; ग्राम —गाँव।*


### अनुवाद
‘‘यद्यपि मैंने यह सुना, किन्तु उस पर ध्यान नहीं दिया, और प्रात:काल मैं कानाइ नाटशाला गया।


## Verse md/16/268
रात्रि-काले मने आमि विचार करिल ।
सनातन मोरे किबा ‘प्रहेली’ कहिल ॥२६८॥
*रात्रि-काले —रात को ; मने —मन में ; आमि —मैंने ; विचार करिल —विचार किया ; सनातन —सनातन ने ; मोरे —मुझे ; किबा —क्या ; प्रहेली —पहेली ; कहिल —कही थी।*


### अनुवाद
‘‘किन्तु रात में मैंने सनातन के कहे हुए पर विचार किया।


## Verse md/16/269
भालत’ कहिल,——मोर एत लोक सङ्गे ।
लोक देखि’ कहिबे मोरे——‘एइ एक ढङ्गे’ ॥२६९॥
*भालत’ कहिल —उसने बहुत अच्छा कहा है ; मोर —मुझे ; एत —इतनी ; लोक —भीड़ के ; सङ्गे —साथ ; लोक —लोग ; देखि’ —देखकर ; कहिबे मोरे —मेरे बारे में ; एइ —यह ; एक —एक और ; ढङ्गे —ढोंगी।*


### अनुवाद
‘‘मैं इस निर्णय पर पहुँचा कि सनातन ने बहुत ठीक कहा था। मेरे साथ बहुत बड़ी भीड़ थी, अतएव इतने सारे लोगों को देखकर लोग निश्चय ही मेरी निन्दा करेंगे कि ‘यह एक और धूर्त है।’


## Verse md/16/270
‘दुर्लभ’ ‘दुर्गम’ सेइ ‘निर्जन’ वृन्दावन ।
एकाकी याइब, किबा सङ्गे एक-जन ॥२७०॥
*दुर्लभ —दुलर्भ ; दुर्गम —कठिन ; सेइ —वह ; निर्जन —एकान्त ; वृन्दावन —वृन्दावन ; एकाकी —अकेले ; याइब —मैं जाऊँगा ; किबा —अथवा ; सङ्गे —मेरे साथ ; एक-जन —मात्र एक व्यक्ति।*


### अनुवाद
‘‘तब मैं सोचने लगा कि वृन्दावन तो एकान्त स्थान है। यह दुर्गम और दुर्लभ है। इसलिए मैंने अकेले या फिर बहुत हुआ तो अपने साथ केवल एक व्यक्ति लेकर जाने का निश्चय किया है।


## Verse md/16/271
माधवेन्द्र-पुरी तथा गेला ‘एकेश्वरे’ ।
दुग्ध-दान-च्छले कृष्ण साक्षात्दिल ताँरे ॥२७१॥
*माधवेन्द्र-पुरी —माधवेन्द्र पुरी ; तथा —वहाँ ; गेला —गये ; एकेश्वरे —अकेले ; दुग्ध-दान-छले —दान में दूध देने के बहाने ; कृष्ण —भगवान् कृष्ण ; साक्षात् —साक्षात् ; दिल —दिया ; ताँरे —उनको।*


### अनुवाद
‘‘माधवेन्द्र पुरी अकेले ही वृन्दावन गये थे और कृष्ण ने दूध देने के बहाने उन्हें दर्शन दिया था।


## Verse md/16/272
बादियार बाजि पाति’ चलिलाङ तथारे ।
बहु-सङ्गे वृन्दावन गमन ना करे ॥२७२॥
*बादियार —एक खानाबदोश का ; बाजि —जादू ; पाति’ —दिखाते हुए ; चलिलाङ —मैं गया ; तथारे —वहाँ ; बहु-सङ्गे —बहुत लोगों के साथ ; वृन्दावन —वृन्दावन धाम को ; गमन —जाना ; ना करे —नहीं करता ।*


### अनुवाद
‘‘तब मैं समझ पाया कि मैं खेल दिखाने वाले जादूगर की तरह वृन्दावन जा रहा हूँ और यह निश्चय ही ठीक नहीं है। किसी को भी इतने सारे लोगों के साथ वृन्दावन नहीं जाना चाहिए।


## Verse md/16/273
एका याइब, किबा सङ्गे भृत्य एक-जन ।
तबे से शोभय वृन्दावनेर गमन ॥२७३॥
*एका याइब —मैं अकेला जाऊँगा ; किबा —अथवा ; सङ्गे —मेरे साथ ; भृत्य —सेवक ; एक-जन —एक व्यक्ति ; तबे —उस प्रकार ; से —वह ; शोभय —शोभा देता है ; वृन्दावनेर गमन —वृन्दावन को जाना।*


### अनुवाद
‘‘इसीलिए मैंने अकेले या अधिक से अधिक एक नौकर के साथ वृन्दावन जाने का निश्चय किया है। इस तरह मेरी वृन्दावन यात्रा बहुत सुन्दर होगी।


## Verse md/16/274
वृन्दावन याब काहाँ ‘एकाकी’ हञा! ।
सैन्य सङ्गे चलियाछि ढाक बाजाञा! ॥२७४॥
*वृन्दावन याब —मुझे वृन्दावन जाना चाहिए ; काहाँ —जबकि ; एकाकी हञा —अकेले ; सैन्य —सिपाहियों ; सङ्गे —के साथ ; चलियाछि —मैं जा रहा हूँ ; ढाक बाजाञा —ढोल बजाते हुए।*


### अनुवाद
‘‘मैंने सोचा, ‘‘मैं वृन्दावन अकेले न जाकर सैनिकों को साथ लिए और ढोल बजाते जा रहा हूँ।’


## Verse md/16/275
धिक्, धिकापनाके बलि’ हइलाङ अस्थिर ।
निवृत्त हञा पुन: आइलाङ गङ्गा-तीर ॥२७५॥
*धिक् धिक् —धिक् धिक् , धिक्कार ; आपनाके —मुझे ; बलि’ —कहकर ; हइलाङ —मैं हो गया ; अस्थिर —अस्थिर , विक्षिप्त ; निवृत्त हञा —ऐसा कार्य छोड़कर ; पुन: —पुन: ; आइलाङ —मैं लौट आया ; गङ्गा-तीर —गंगा तट पर।*


### अनुवाद
‘‘इसलिए मैंने अपने आपको धिक्कारा और अत्यन्त उत्तेजित होकर मैं गंगा-तीर लौट आया।


## Verse md/16/276
भक्त-गणे राखिया आइनु निज निज स्थाने ।
आमा-सङ्गे आइला सबे पाँच-छय जने ॥२७६॥
*भक्त-गणे —भक्तगण ; राखिया —छोड़कर ; आइनु —मैं आया ; निज निज स्थाने —अपने अपने स्थान पर ; आमा-सङ्गे —मेरे साथ ; आइला —आये ; सबे —मात्र ; पाँच-छय जने —पाँच छ: व्यक्ति।*


### अनुवाद
‘‘तब मैंने सारे भक्तों को वहाँ छोड़ दिया और अपने साथ केवल पाँच-छ: व्यक्तियों को रखा।


## Verse md/16/277
निर्विघ्ने एबे कैछे याइब वृन्दावने ।
सबे मेलि’ युक्ति देह’ हञा परसन्ने ॥२७७॥
*निर्विघ्ने —बिना रूकावट के ; एबे —अब ; कैछे —कैसे ; याइब —मैं जाऊँगा ; वृन्दावने —वृन्दावन को ; सबे मेलि’ —सब मिलकर ; युक्ति देह’ —परामर्श दो ; हञा परसन्ने —मुझ पर प्रसन्न होकर।*


### अनुवाद
‘‘अब मैं चाहता हूँ कि तुम सब लोग मुझ पर प्रसन्न होओ और मुझे अच्छी सलाह दो। मुझे बताओ कि मैं किस तरह निर्विघ्न होकर वृन्दावन जा सकता हूँ।


## Verse md/16/278
गदाधरे छाड़ि’ गेनु, इँहो दु:ख पाइल ।
सेइ हेतु वृन्दावन याइते नारिल ॥२७८॥
*गदाधरे छाड़ि’ —गदाधर पण्डित को छोड़कर ; गेनु —मैं गया ; इँहो —गदाधर पण्डित को ; दु:ख पाइल —दु:ख हुआ ; सेइ हेतु —उसी कारण ; वृन्दावन —वृन्दावन धाम को ; याइते नारिल —मैं न जा सका।*


### अनुवाद
‘‘मैंने यहाँ गदाधर पण्डित को छोड़ दिया, तो वह अत्यन्त दु:खी हुआ। इसलिए मैं वृन्दावन नहीं जा सका।’’


## Verse md/16/279
तबे गदाधर-पण्डित प्रेमाविष्ट हञा ।
प्रभु-पद धरि’ कहे विनय करिया ॥२७९॥
*तबे —तब ; गदाधर पण्डित —गदाधर पण्डित ; प्रेम-आविष्ट हञा —प्रेमावेश में आकर ; प्रभु-पद धरि’ —महाप्रभु के चरणकमल पकड़कर ; कहे —कहने लगे ; विनय करिया —बड़ी नम्रता के साथ।*


### अनुवाद
श्री चैतन्य महाप्रभु के शब्दों से उत्साहित होकर गदाधर पण्डित प्रेमभाव में डूब गये। उन्होंने तुरन्त ही महाप्रभु के चरण पकड़ लिए और विनीत भाव से कहा।


## Verse md/16/280
तुमि यहाँ-यहाँ रह, ताहाँ ‘वृन्दावन’ ।
ताहाँ यमुना, गङ्गा, सर्व-तीर्थ-गण ॥२८०॥
*तुमि —आप ; याहाँ-याहाँ —जहाँ कहीं ; रह —रहते हो ; ताहाँ वृन्दावन —वह स्थान वृन्दावन है ; ताहाँ —वहाँ ; यमुना —यमुना नदी ; गङ्गा —गंगा नदी ; सर्व-तीर्थ-गण —अन्य सभी तीर्थस्थान।*


### अनुवाद
गदाधर पण्डित ने कहा, ‘‘आप जहाँ कहीं भी ठहरते हैं, वहीं वृन्दावन है और वहीं यमुना, गंगा नदियाँ तथा अन्य तीर्थस्थल हैं।


## Verse md/16/281
तबु वृन्दावन याह’ लोक शिखाइते ।
सेइत करिबे, तोमार येइ लय चित्ते ॥२८१॥
*तबु —फिर भी ; वृन्दावन याह’ —आप वृन्दावन जाते हो ; लोक शिखाइते —सामान्य लोगों को उपदेश देने ; सेइत —वह ; करिबे —आप करेंगे ; तोमार —अपना ; येइ —जो ; लय —लाते हो ; चित्ते —मन में।*


### अनुवाद
‘‘यद्यपि आप जहाँ भी ठहरते हैं वहीं वृन्दावन है, तो भी आप लोगों को शिक्षा देने के लिए वृन्दावन जाते हैं। अन्यथा, जो आप को अच्छा लगे, वही करते हैं।’’


### तात्पर्य
श्री चैतन्य महाप्रभु के लिए वृन्दावन जाना अनिवार्य नहीं था , क्योंकि वे जहाँ कहीं भी रुकते थे , वह स्थान तुरन्त वृन्दावन बन जाता था। वहीं पर गंगा नदी , यमुना नदी तथा अन्य तीर्थस्थल हो जाते थे। श्री चैतन्य महाप्रभु ने रथयात्रा में नृत्य करते समय स्वयं भी यही बात कही थी। उस समय उन्होंने कहा था कि उनका मन ही वृन्दावन है ( मोर-मन-वृन्दावन ) । चूँकि उनका मन वृन्दावन था , अतएव राधा तथा कृष्ण की सारी लीलाएँ उनके भीतर घटित होती रहती थीं। तो भी लोगों को शिक्षा देने के उद्देश्य से वे भौमवृन्दावन — अर्थात् इस भौतिक जगत् के वृन्दावन गये। इस तरह उन्होंने हर एक को परम पवित्र स्थान वृन्दावन धाम जाने का उपदेश दिया।

भौतिकतावादी लोग वृन्दावन धाम को अस्वच्छ शहर मानते हैं , क्योंकि वहाँ अनेक बन्दर तथा कुत्ते हैं और यमुना नदी के किनारे बहुत गंदगी है। कुछ समय पूर्व एक भौतिकतावादी ने मुझसे पूछा था , ‘‘ आप वृन्दावन में क्यों रह रहे हैं ? संन्यास लेने के बाद आपने ऐसे गन्दे स्थान को क्यों चुना ?’’ ऐसा व्यक्ति कभी नहीं समझ सकता कि इस पृथ्वी का वृन्दावन धाम सदैव मूल वृन्दावन धाम का प्रतिनिधित्व करने वाला धाम है। फलत: वृन्दावन धाम भगवान् कृष्ण की ही तरह पूज्य है। आराध्यो भगवान् व्रजेश-तनयस्तद्धाम वृन्दावनम् — श्री चैतन्य महाप्रभु के दर्शन के अनुसार भगवान् श्रीकृष्ण तथा उनका धाम वृन्दावन समान रूप से पूज्य हैं। कभी-कभी ऐसे भौतिकतावादी लोग भी पर्यटकों के रूप में वृन्दावन जाते हैं , जिन्हें कोई आध्यात्मिक ज्ञान नहीं होता। जो व्यक्ति ऐसी भौतिक दृष्टि के साथ वृन्दावन जाता है , उसे कोई आध्यात्मिक लाभ नहीं मिलता। ऐसे व्यक्ति को विश्वास ही नहीं होता कि कृष्ण तथा वृन्दावन अभिन्न हैं। चूँकि वे अभिन्न हैं , अतएव वृन्दावन भगवान् कृष्ण के ही समान पूज्य है। श्री चैतन्य महाप्रभु की दृष्टि ( मोर-मन-वृन्दावन ) सामान्य भौतिकतावादी व्यक्ति की दृष्टि से भिन्न है। रथयात्रा उत्सव में श्री चैतन्य महाप्रभु श्रीमती राधारानी के भाव में निमग्न होकर भगवान् कृष्ण को वृन्दावन धाम वापस खींच लाये। उन्होंने इसके विषय में आहुश्च ते ( मध्य १३.१३६) से प्रारम्भ होने वाले श्लोकों में कहा है।

श्रीमद्भागवत ( १०.८४.१३) में कहा गया है:

‘‘ जो व्यक्ति तीन तत्त्वों से बने इस शरीर को आत्मा मानता है , जो शरीर के उत्पादों को अपने सम्बन्धी मानता है , जो जन्मभूमि को पूज्य मानता है और जो तीर्थस्थान की यात्रा दिव्य ज्ञान वाले पुरुषों से मिलने के बदले स्‍नान करने के उद्देश्य से जाता है , उसे गधा या गाय तुल्य समझना चाहिए।’’

श्री चैतन्य महाप्रभु ने स्वयं वृन्दावन धाम का जीर्णोद्धार किया और अपने मुख्य शिष्यों , रूप तथा सनातन को इसका विकास करने तथा सामान्य जनता की आध्यात्मिक दृष्टि को आकृष्ट करने के लिए इसे प्रस्तुत करने की सलाह दी। इस समय वृन्दावन में लगभग पाँच हजार मन्दिर हैं और उसके बाद भी अन्तर्राष्ट्रीय कृष्णभावनामृत संघ एक विशाल भव्य मन्दिर बनवा रहा है , जिसमें भगवान् कृष्ण , बलराम , राधाकृष्ण तथा गुरु गौरांग की पूजा की जायेगी। चूँकि वृन्दावन में कोई प्रमुख कृष्ण-बलराम मन्दिर नहीं है , अतएव हम एक ऐसा मन्दिर बनवाने का प्रयास कर रहे हैं , जिससे लोग कृष्ण-बलराम अथवा निताइ-गौरचन्द्र की ओर आकृष्ट हो सकें। व्रजेन्दनन्दन येइ , शची सुत हैल सेइ। नरोत्तम दास ठाकुर कहते हैं कि बलराम तथा नन्द महाराज के पुत्र साक्षात् गौर-निताई के रूप में अवतरित हुए हैं। इस आधारभूत सिद्धान्त का प्रचार करने के उद्देश्य से हम कृष्ण-बलराम मन्दिर की स्थापना कर रहे हैं , जिससे विश्वभर में यह प्रसारित किया जा सके कि गौर-निताई की पूजा कृष्ण-बलराम पूजा ही है।

यद्यपि राधाकृष्ण की लीलाओं में प्रवेश कर पाना अत्यन्त कठिन है , किन्तु वृन्दावन के अधिकांश भक्तगण राधाकृष्ण-लीला के प्रति आकर्षित होते हैं। किन्तु चूँकि निताइ-गौरचन्द्र बलराम तथा कृष्ण के प्रत्यक्ष अवतार हैं , अतएव हम श्री चैतन्य महाप्रभु तथा नित्यानन्द प्रभु के माध्यम से बलराम तथा कृष्ण के सीधे सम्पर्क में आ सकते हैं। जो लोग कृष्णभावना में अत्यन्त उन्नत हैं , वे श्री चैतन्य महाप्रभु की कृपा से राधा-कृष्ण की लीलाओं में प्रवेश कर सकते हैं। कहा गया है— श्रीकृष्णचैतन्य राधाकृष्ण नहे अन्य। ‘‘ श्रीकृष्ण चैतन्य महाप्रभु राधा तथा कृष्ण के सम्मिलित रूप हैं।’’

कभी-कभी भौतिकतावादी लोग राधा-कृष्ण तथा कृष्ण-बलराम की लीलाओं को भुलाकर वृन्दावन जाकर उस भूमि की आध्यात्मिक सुविधाएँ स्वीकार करते हुए भौतिक कार्यकलापों में व्यस्त हो जाते हैं। यह श्री चैतन्य महाप्रभु के उपदेशों के विरुद्ध है। प्राकृत सहजिये अपने आपको व्रजवासी या धामवासी घोषित करते हैं , किन्तु वे अधिकांशत: इन्द्रियतृप्ति में लगे रहते हैं। इस तरह वे भौतिकतावादी जीवन-शैली में अधिकाधिक लिप्त होते जाते हैं। असली कृष्ण-भक्त उनके कार्यकलापों की निन्दा करते हैं। स्वरूप दामोदर जैसे शाश्वत व्रजवासी वृन्दावन धाम आये तक नहीं। श्री पुण्डरीक विद्यानिधि , श्री हरिदास ठाकुर , श्रीवास पण्डित , शिवानन्द सेन , श्री रामानन्द राय , श्री शिखि माहिति , श्री माधवीदेवी तथा श्री गदाधर पण्डित गोस्वामी कभी भी वृन्दावन धाम नहीं गये। श्रील भक्तिसिद्धान्त सरस्वती ठाकुर इंगित करते हैं कि हमारे पास कोई प्रमाण नहीं है कि इन महापुरुषों ने वृन्दावन धाम की यात्रा की। तो भी हम देखते हैं कि अनेक अभक्त , मायावादी संन्यासी , प्राकृत सहजिये , सकाम कर्मी , ज्ञानी तथा भौतिक उद्देश्यों से प्रेरित कई अन्य लोग वृन्दावन में रहने जाते हैं। इनमें से अनेक लोग वहाँ भिक्षुक बनकर अपनी आर्थिक समस्या सुलझाने जाते हैं। यद्यपि जो भी वृन्दावन में रहता है , वह किसी न किसी रूप से लाभान्वित होता है , किन्तु असली वृन्दावन का महत्त्व तो शुद्ध भक्त ही समझते हैं। जैसाकि ब्रह्म-संहिता में कहा गया है— प्रेमाञ्जनच्छुरितऌभक्तिविलोचनेन। जब कोई व्यक्ति अपने नेत्रों को शुद्ध कर लेता है , तो वह देख सकता है कि श्री वृन्दावन तथा वैकुण्ठ स्थित आदि गोलोक वृन्दावन एक ही हैं।

श्रील नरोत्तम दास ठाकुर , श्रीनिवास आचार्य , श्री जगन्नाथ दास बाबाजी महाराज , श्री भगवान् दास बाबाजी महाराज तथा श्रील गौरकिशोर दास बाबाजी महाराज और बाद में कलकत्ता के श्रील भक्तिविनोद ठाकुर सदैव नाम-भजन में लगे रहे तथा वे निश्चित रूप से और कहीं नहीं , अपितु वृन्दावन में ही रहते रहे। इस समय , हरे कृष्ण आन्दोलन के सदस्य विश्वभर के भौतिक रूप से समृद्ध नगरों में—यथा लन्दन , न्यूयार्क , लास एंजिलिस , पेरिस , मास्को , ज्यूरिख तथा स्टाकहोम में रह रहे हैं। किन्तु हम तो श्रील भक्तिविनोद ठाकुर तथा अन्य आचार्यों के पदचिह्नों का अनुसरण करने में ही तुष्ट हैं। चूँकि हम राधा-कृष्ण मन्दिरों में रहते हैं और निरन्तर हरिनाम-संकीर्तन करते रहते हैं , अतएव हम अन्यत्र नहीं , अपितु वृन्दावन में ही रहते हैं। हम श्री चैतन्य महाप्रभु के चरणचिह्नों में चलते हुए विश्वभर के अपने शिष्यों के दर्शनार्थ वृन्दावन में एक मन्दिर बनवाने का प्रयास कर रहे हैं।


## Verse md/16/282
एइ आगे आइला, प्रभु, वर्षार चारि मास ।
एइ चारि मास कर नीलाचले वास ॥२८२॥
*एइ —अभी ; आगे —आगे ; आइला —आये हैं ; प्रभु —मेरे प्रभु ; वर्षार चारि मास —वर्षा ऋतु के चार मास ; एइ चारि मास —ये चार मास ; कर —करो ; नीलाचले —जगन्नाथ पुरी में ; वास —निवास।*


### अनुवाद
इस अवसर को पाकर गदाधर पण्डित ने कहा, ‘‘अब तो चातुर्मास्य प्रारम्भ हो चुका है। अतएव आपको अगले चार मास जगन्नाथ पुरी में ही बिताने चाहिए।


## Verse md/16/283
पाछे सेइ आचरिबा, येइ तोमार मन ।
आपन-इच्छाय चल, रह,——के करे वारण’’ ॥२८३॥
*पाछे —इसके बाद ; सेइ —वह ; आचरिबा —आप कीजिए ; येइ —जो ; तोमार मन —आपका मन ; आपन-इच्छाय —अपनी इच्छा के अनुसार ; चल —आप जाते हो ; रह —आप रहते हो ; के —कौन ; करे वारण —आपको रोक सकता है।*


### अनुवाद
‘‘यहाँ चार महीने रहने के बाद आप जैसा चाहें कर सकते हैं। वास्तव में आपको जाने या रहने से कोई रोक नहीं सकता।’’


## Verse md/16/284
शुनि’ सब भक्त कहे प्रभुर चरणे ।
सबाकार इच्छा पण्डित कैल निवेदने ॥२८४॥
*शुनि’ —सुनकर ; सब —सब ; भक्त —भक्तों ने ; कहे —कहा ; प्रभुर चरणे —महाप्रभु के चरणकमलों में ; सबाकार इच्छा —हर एक की इच्छा ; पण्डित —गदाधर पण्डित ने ; कैल —किया है ; निवेदने —निवेदन।*


### अनुवाद
यह कथन सुनकर श्री चैतन्य महाप्रभु के चरणकमलों पर उपस्थित भक्तों ने कहा कि गदाधर पण्डित ने उनकी इच्छा को सही ढंग से प्रस्तुत की है।


## Verse md/16/285
सबार इच्छाय प्रभु चारि मास रहिला ।
शुनिया प्रतापरुद्र आनन्दित हैला ॥२८५॥
*सबार इच्छाय —हर एक की इच्छा के कारण ; प्रभु —श्री चैतन्य महाप्रभु ; चारि मास —चार मास के लिए ; रहिला —रूक गये ; शुनिया —यह सुनकर ; प्रतापरुद्र —राजा प्रतापरुद्र ; आनन्दित हैला —बहुत प्रसन्न हुआ।*


### अनुवाद
सारे भक्तों के अनुरोध पर श्री चैतन्य महाप्रभु जगन्नाथ पुरी में चार मास तक रुके रहने के लिए राजी हो गये। यह सुनकर राजा प्रतापरुद्र अत्यधिक प्रसन्न हुए।


## Verse md/16/286
सेइ दिन गदाधर कैल निमन्त्रण ।
ताहाँ भिक्षा कैल प्रभु लञा भक्त-गण ॥२८६॥
*सेइ दिन —उसी दिन ; गदाधर —गदाधर पण्डित ने ; कैल निमन्त्रण —निमन्त्रण दिया ; ताहाँ —अपने घर पर ; भिक्षा कैल —भोजन किया ; प्रभु —श्री चैतन्य महाप्रभु ने ; लञा —के संग ; भक्त-गण —अपने भक्तों।*


### अनुवाद
उस दिन गदाधर पण्डित ने श्री चैतन्य महाप्रभु को निमन्त्रण दिया और महाप्रभु ने अन्य भक्तों सहित उनके यहाँ भोजन ग्रहण किया।


## Verse md/16/287
भिक्षाते पण्डितेर स्‍नेह, प्रभुर आस्वादन ।
मनुष्येर शक्त्ये दुइ ना याय वर्णन ॥२८७॥
*भिक्षाते —खाना खिलाने में ; पण्डितेर —गदाधर पण्डित का ; स्‍नेह —स्‍नेह ; प्रभुर —श्री चैतन्य महाप्रभु का ; आस्वादन —आस्वादन ; मनुष्येर —एक सामान्य मनुष्य की ; शक्त्ये —शक्ति में ; दुइ —ये दोनों ; ना याय —सम्भव नहीं ; वर्णन —वर्णन।*


### अनुवाद
सम्भवत: कोई भी साधारण व्यक्ति गदाधर पण्डित द्वारा परोसे गये स्‍नेहपूर्ण भोजन एवं महाप्रभु द्वारा इस भोजन के आस्वादन का वर्णन नहीं कर सकता।


## Verse md/16/288
एइ मत गौर-लीला——अनन्त, अपार ।
सङ्क्षेपे कहिये, कहा ना याय विस्तार ॥२८८॥
*एइ मत —इस प्रकार ; गौर-लीला —श्री चैतन्य महाप्रभु की लीलाएँ ; अनन्त —अनन्त ; अपार —अपार ; सङ्क्षेपे —संक्षेप में ; कहिये —मैंने वर्णन की हैं ; कहा —वर्णन करना ; ना याय विस्तार —कोई भी इतने विस्तार से नहीं कर सकता।*


### अनुवाद
इस तरह श्री चैतन्य महाप्रभु अपनी लीलाएँ करते हैं, जो अनन्त तथा अपार हैं। किसी न किसी प्रकार इनका संक्षिप्त वर्णन किया गया है। इनका विस्तृत वर्णन कर पाना सम्भव नहीं है।


## Verse md/16/289
सहस्र-वदने कहे आपने ‘अनन्त’ ।
तबु एक लीलार तेंहो नाहि पाय अन्त ॥२८९॥
*सहस्र-वदने —सहस्र मुखों से ; कहे —करते हैं ; आपने —स्वयं ; अनन्त —अनन्त देव ; तबु —फिर भी ; एक लीलार —मात्र एक लीला का भी ; तेंहो —वे (अनन्त देव) ; नाहि —नहीं ; पाय —पा सकते ; अन्त —अन्त।*


### अनुवाद
यद्यपि अनन्तदेव अपने सहस्र मुखों से भगवान् की लीलाओं का सदैव वर्णन करते रहते हैं, किन्तु वे किसी एक लीला का भी पार नहीं पा सकते।


## Verse md/16/290
श्री-रूप-रघुनाथ पदे यार आश ।
चैतन्य-चरितामृत कहे कृष्णदास ॥२९०॥
*श्री-रूप —श्रील रूप गोस्वामी ; रघुनाथ —श्रील रघुनाथ दास गोस्वामी के ; पदे —चरणकमलों पर ; यार —जिनकी ; आश —आशा ; चैतन्य-चरितामृत — चैतन्य चरितामृत नामक ग्रन्थ ; कहे —लिखा है ; कृष्णदास —श्रील कृष्णदास कविराज गोस्वामी।*


### अनुवाद
श्री रूप तथा रघुनाथ के चरणकमलों पर प्रार्थना करते हुए तथा उनकी कृपा की कामना करते हुए मैं कृष्णदास उनके चरणचिह्नों का अनुसरण करते हुए श्री चैतन्य-चरितामृत कह रहा हूँ।
