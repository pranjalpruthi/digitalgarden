---
{"dg-publish":true,"permalink":"/cc-hi/madhya-lila/chapter13/","created":"2025-01-05T19:42:33.765+05:30","updated":"2025-03-06T13:13:01.065+05:30"}
---


# Madhya-līlā

# Chapter 13 -     रथयात्रा के समय महाप्रभु का भावमय नृत्य

श्रील भक्तिविनोद ठाकुर ने अपनी पुस्तक अमृत-प्रवाह-भाष्य में इस अध्याय का सारांश इस प्रकार दिया है: प्रात:काल स्‍नान करने के बाद श्री चैतन्य महाप्रभु ने अर्चाविग्रहों (जगन्नाथ , बलदेव तथा सुभद्रा) को उनके तीन रथों पर विराजमान होते देखा। यह उत्सव पाण्डु-विजय कहलाता है। इस अवसर पर राजा प्रतापरुद्र ने सुनहरी मूठ वाली एक झाड़ू ली और मार्ग साफ करना शुरू कर दिया। भगवान् जगन्नाथ ने लक्ष्मीदेवी से अनुमति ली और गुण्डिचा मन्दिर जाने के लिए वे रथ पर चढ़कर रवाना हो गये। मन्दिर तक का मार्ग चौड़े बालुकामय समुद्री-तट के किनारे से होकर जाता था और मार्ग के दोनों ओर रिहायशी मकान तथा बगीचे थे। इस मार्ग पर गौड़ कहे जाने वाले सेवकों ने रथों को खींचना शुरू किया। श्री चैतन्य महाप्रभु ने अपनी संकीर्तन-टोली के सात विभाग कर दिये। प्रत्येक विभाग के पास दो मृदंग थे—इस तरह कुल चौदह मृदंग हो गये। कीर्तन करते समय महाप्रभु में दिव्य भाव के अनेक लक्षण प्रकट हुए और जगन्नाथ तथा श्री चैतन्य महाप्रभु ने अत्यन्त आनन्दपूर्वक अपनी-अपनी अनुभूतियों का विनिमय किया। जब तीनों रथ बलगण्डि नामक स्थान पर पहुँच गये , तो भक्तों ने अर्चाविग्रहों को साधारण भोजन अर्पित किया। इस अवसर पर श्री चैतन्य महाप्रभु तथा उनके भक्तों ने नाचने के बाद पास के उद्यान में थोड़ा विश्राम किया।


## Verse md.13.1
स जीयात्कृष्ण-चैतन्य: श्री-रथाग्रे ननर्त य: ।
येनासीज्जगतां चित्रं जगन्नाथोऽपि विस्मित: ॥१॥
*स: —वे ; जीयात् —दीर्घायु हों ; कृष्ण-चैतन्य: —श्री चैतन्य महाप्रभु ; श्री-रथ-अग्रे —श्री जगन्नाथ के रथ के आगे ; ननर्त —जिन्होंने नृत्य किया ; य: —जिनसे ; येन —हुआ ; आसीत् —जो ; जगताम् —सारे जगत् को ; चित्रम् —आश्चर्य ; जगन्नाथ: —भगवान् जगन्नाथ ; अपि —भी ; विस्मित: —चकित हुए।*


### अनुवाद
श्री जगन्नाथ के रथ के समक्ष नृत्य वाले पूर्ण पुरुषोत्तम भगवान् श्रीकृष्ण चैतन्य की जय हो! उनके नृत्य को देखकर न केवल सारा ब्रह्माण्ड चकित था, अपितु स्वयं भगवान् जगन्नाथ भी अत्यधिक चकित हो गये।


## Verse md.13.2
जय जय श्री-कृष्ण-चैतन्य नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय हो ; श्री-कृष्ण-चैतन्य —श्रीकृष्ण चैतन्य महाप्रभु ; नित्यानन्द —नित्यानन्द प्रभु की ; जय —जय हो ; अद्वैत-चन्द्र —अद्वैत आचार्य की ; जय —जय हो ; गौर-भक्त-वृन्द —चैतन्य महाप्रभु के सारे भक्तों की।*


### अनुवाद
श्रीकृष्ण चैतन्य तथा प्रभु नित्यानन्द की जय हो! अद्वैतचन्द्र की जय हो! चैतन्य महाप्रभु के सारे भक्तों की जय हो!


## Verse md.13.3
जय श्रोता-गण, शुन, करि’ एक मन ।
रथ-यात्राय नृत्य प्रभुर परम मोहन ॥३॥
*जय —जय हो ; श्रोता-गण —श्रोतागण की ; शुन —कृपया सुनो ; करि’ —करके ; एक मन —मन को सावधान ; रथ-यात्राय —रथयात्रा उत्सव में ; नृत्य —नृत्य ; प्रभुर —श्री चैतन्य महाप्रभु का ; परम —अत्यन्त ; मोहन —आकर्षक।*


### अनुवाद
श्री चैतन्य-चरितामृत के श्रोताओं की जय हो! अब कृपा करके रथयात्रा उत्सव के समय श्री चैतन्य महाप्रभु के नृत्य का विवरण सुनें। उनका नृत्य अत्यन्त मनोहारी है। कृपा करके इसे ध्यानपूर्वक सुनें।


## Verse md.13.4
आर दिन महाप्रभु हञा सावधान ।
रात्रे उठि’ गण-सङ्गे कैल प्रात:-स्‍नान ॥४॥
*आर दिन —अगले दिन ; महाप्रभु —श्री चैतन्य महाप्रभु ; हञा —होकर ; सावधान —सावधान ; रात्रे उठि’ —रात को उठकर ; गण-सङ्गे —निजी भक्तों के साथ ; कैल —लिया ; प्रात:-स्‍नान —प्रात: स्‍नान।*


### अनुवाद
अगले दिन श्री चैतन्य महाप्रभु तथा उनके निजी संगी अँधेरे में ही जग गये और उन्होंने ध्यानपूर्वक प्रात:कालीन स्‍नान किया।


## Verse md.13.5
पाण्डु-विजय देखिबारे करिल गमन ।
जगन्नाथ यात्रा कैल छाड़ि’ सिंहासन ॥५॥
*पाण्डु-विजय —पांडु विजय नामक उत्सव ; देखिबारे —देखने के लिए ; करिल —किया ; गमन —गमन ; जगन्नाथ —भगवान् जगन्नाथ ; यात्रा —यात्रा ; कैल —की ; छाड़ि’ —छोड़कर ; सिंहासन —सिंहासन को।*


### अनुवाद
तब श्री चैतन्य महाप्रभु अपने संगियों समेत पाण्डुविजय उत्सव देखने गये। इस उत्सव में भगवान् जगन्नाथ अपना सिंहासन छोड़कर रथ पर चढ़ते हैं।


## Verse md.13.6
आपनि प्रतापरुद्र लञा पात्र-गण ।
महाप्रभुर गणे कराय विजय-दर्शन ॥६॥
*आपनि —स्वयं ; प्रतापरुद्र —राजा प्रतापरुद्र ने ; लञा —अपने साथ लेकर ; पात्र-गण —अपने साथियों को ; महाप्रभुर —श्री चैतन्य महाप्रभु के ; गणे —साथियों को ; कराय —कराया ; विजय-दर्शन —विजय दर्शन उत्सव का दर्शन।*


### अनुवाद
राजा प्रतापरुद्र तथा उनके संगियों ने श्री चैतन्य महाप्रभु के समस्त संगियों को पाण्डुविजय उत्सव देखने की अनुमति प्रदान की।


## Verse md.13.7
अद्वैत, निताइ आदि सङ्गे भक्त-गण ।
सुखे महाप्रभु देखे ईश्वर-गमन ॥७॥
*अद्वैत —अद्वैत आचार्य ; निताइ —नित्यानन्द प्रभु ; आदि —आदि ; सङ्गे —के साथ ; भक्त-गण —भक्तगण ; सुखे —अत्यन्त प्रसन्नतापूर्वक ; महाप्रभु —श्री चैतन्य महाप्रभु ने ; देखे —देखा ; ईश्वर-गमन —भगवान् की रथयात्रा का गमन।*


### अनुवाद
श्री चैतन्य महाप्रभु तथा अद्वैत आचार्य, नित्यानन्द प्रभु इत्यादि अन्य प्रमुख भक्त यह देखकर परम सुखी थे कि भगवान् जगन्नाथ किस तरह रथयात्रा शुरू करने जा रहे हैं।


## Verse md.13.8
बलिष्ठ दयिता’ गण——येन मत्त हाती ।
जगन्नाथ विजय कराय करि’ हाताहाति ॥८॥
*बलिष्ठ दयिता’ गण —बहुत बलवान जगन्नाथ को उठाने वाले दयिता ; येन —जैसे ; मत्त हाती —उन्मत्त हाथी ; जगन्नाथ —भगवान् जगन्नाथ का ; विजय —प्रस्थान ; कराय —कराया ; करि’ —करके ; हाताहाति —हाथों हाथ।*


### अनुवाद
बलिष्ठ दयिता (जगन्नाथ अर्चाविग्रह को ले जाने वाले) मत्त हाथियों के समान शक्तिशाली थे। वे भगवान् जगन्नाथ को हाथोंहाथ सिंहासन से रथ तक ले गये।


### तात्पर्य
दयिता शब्द उस व्यक्ति का सूचक है , जिसे भगवान् की कृपा प्राप्त हो चुकी है। भगवान् जगन्नाथ के अनेक बलिष्ठ सेवक हैं , जिन्हें दयिता कहा जाता है। ये सेवक बहुत उच्च कुलों (ब्राह्मण , क्षत्रिय , वैश्य) के नहीं होते , किन्तु भगवान् की सेवा में लगे रहने के कारण वे उच्च सम्मानित पद पर उन्नत हुए हैं। इस तरह वे दयिता कहलाते हैं। भगवान् जगन्नाथ के ये सेवक स्‍नान-यात्रा के दिन से लेकर सिंहासन से रथ तक ले जाये जाने वाले दिन तक भगवान् जगन्नाथ की देखभाल करते हैं। क्षेत्र-माहात्म्य में इन दयिताओं को शबरों से आया माना जाता है। शबर ऐसी जाति का नाम है , जिनका धंधा शूकर पालना और बेचना है। किन्तु ऐसे अनेक दयिता भी हैं , जो ब्राह्मण जाति के हैं। ब्राह्मण कुलों से आने वाले ऐसे दयिता दयितापति कहलाते हैं। ये दयितापति अनवसर के समय अर्थात् स्‍नान-यात्रा के बाद की विश्रान्ति अवधि में भगवान् जगन्नाथ को मिठाइयाँ चढ़ाते हैं। ये नित्य प्रात:काल मिठाइयाँ भी चढ़ाते हैं। ऐसा कहा जाता है कि अनवसर के समय भगवान् जगन्नाथ ज्वर से पीड़ित रहते हैं और दयितापति उन्हें फलों के रस के रूप में औषधियाँ देते हैं। कहा जाता है कि प्रारम्भ में भगवान् जगन्नाथ शबरों द्वारा पूजित थे और नीलमाधव अर्चाविग्रह कहलाते थे। किन्तु बाद में जब अर्चाविग्रह की स्थापना मन्दिर के भीतर हो गई , तो वे जगन्नाथ कहलाने लगे। चूँकि ये अर्चाविग्रह शबरों से प्राप्त किये गये थे , इसलिए सारे शबर भक्त दयिताओं के पद पर उन्नत हुए।


## Verse md.13.9
कतक दयिता करे स्कन्ध आलम्बन ।
कतक दयिता धरे श्री-पद्म-चरण ॥९॥
*कतक दयिता —कुछ दयिताओं ने ; करे —किया ; स्कन्ध —कंधो को ; आलम्बन —पकड़ा ; कतक —कुछ ; दयिता —दयिताओं ने ; धरे —पकड़े ; श्री-पद्म-चरण —भगवान् के चरणकमल।*


### अनुवाद
भगवान् जगन्नाथ के अर्चाविग्रह को ले जाते समय कुछ दयिताओं ने उनके कन्धे पकड़े और कुछ ने उनके चरणकमल पकड़ लिए।


## Verse md.13.10
कटि-तटे बद्ध, दृढ़ स्थूल पट्ट-डोरी ।
दुइ दिके दयिता-गण उठाय ताहा धरि’ ॥१०॥
*कटि-तटे —कमर पर ; बद्ध —बाँधी ; दृढ़ —दृढ़ ; स्थूल —मोटी ; पट्ट-डोरी —रेशमी डोरी ; दुइ दिके —दोनों ओर से ; दयिता-गण —दयिताओं ने ; उठाय —उठाया ; ताहा —उस रस्सी को ; धरि’ —पकड़कर।*


### अनुवाद
जगन्नाथजी के अर्चाविग्रह की कमर पर मजबूत मोटी रेशम की रस्सी बाँधी गई। दयिताओं ने दोनों ओर से इस रस्सी को पकड़ लिया और अर्चाविग्रह को ऊपर उठा लिया।


## Verse md.13.11
उच्च दृढ़ तुली सब पाति’ स्थाने स्थाने ।
एक तुली हैते त्वराय आर तुलीते आने ॥११॥
*उच्च —ऊँचे ; दृढ़ —मज़बूत ; तुली —कपास के गद्दे ; सब —सब ; पाति’ —फैलाकर ; स्थाने स्थाने —जगह जगह ; एक तुली —एक गद्दे ; हैते —से ; त्वराय —अति शीघ्र ; आर —अगले ; तुलीते —गद्दे पर ; आने —लाए।*


### अनुवाद
सिंहासन से लेकर रथ तक धुनी रुई के मजबूत गद्दे (तुली) बिछा दिये गये और जगन्नाथजी का भारी अर्चाविग्रह दयिताओं द्वारा एक गद्दे से दूसरे गद्दे तक ले जाया गया।


## Verse md.13.12
प्रभु-पदाघाते तुली हय खण्ड खण्ड ।
तुला सब उड़ि’ याय, शब्द हय प्रचण्ड ॥१२॥
*प्रभु-पद-आघाते —भगवान् जगन्नाथ की ठोकर से ; तुली —गद्दे ; हय —हो गये ; खण्ड खण्ड —खण्ड खण्ड ; तुला —अन्दर की कपास ; सब —सब ; उड़ि’ याय —उड़ गई ; शब्द —ध्वनि ; हय —हुई ; प्रचण्ड —बहुत ऊँची।*


### अनुवाद
जब दयितागण जगन्नाथजी के भारी अर्चाविग्रह को एक गद्दे से दूसरे तक ले जा रहे थे, तब कुछ गद्दे टूट गये और उनकी रुई हवा में उड़ने लगी। इन गद्दों के टूटने से पटाखे जैसा प्रचण्ड शब्द हुआ।


## Verse md.13.13
विश्वम्भर जगन्नाथे के चालाइते पारे? ।
आपन इच्छाय चले करिते विहारे ॥१३॥
*विश्वम्भर —ब्रह्माण्ड के पालक ; जगन्नाथे —भगवान् जगन्नाथ ; के —कौन ; चालाइते —उठा ; पारे —सकता है ; आपन —स्वयं की ; इच्छाय —मर्जी से ; चले —चलते हैं ; करिते —करने ; विहारे —लीला।*


### अनुवाद
भगवान् जगन्नाथ सम्पूर्ण ब्रह्माण्ड के पालनहार हैं। भला उन्हें एक स्थान से दूसरे स्थान तक कौन ले जा सकता है? किन्तु भगवान् स्वयं अपनी इच्छा से अपनी लीलाएँ करने के लिए चलते हैं।


## Verse md.13.14
महाप्रभु ‘मणिमा’ ‘मणिमा’ करे ध्वनि ।
नाना-वाद्य-कोलाहले किछुइ ना शुनि ॥१४॥
*महाप्रभु —श्री चैतन्य महाप्रभु ; मणिमा मणिमा —सम्मानसूचक शब्द ; करे —कर रहे थे ; ध्वनि —उच्चारण ; नाना —नाना ; वाद्य —वाद्ययंत्र ; कोलाहले —ऊँची गूँज से ; किछुइ —कुछ भी ; ना —नहीं ; शुनि —सुनाई दे सकता था।*


### अनुवाद
जब भगवान् को सिंहासन से रथ तक ले जाये जा रहे थे, तब विविध वाद्य-यंत्रों से तुमुल ध्वनि हो रही थी और श्री चैतन्य महाप्रभु ‘‘मणिमा! मणिमा!’’ का उच्चारण कर रहे थे किन्तु उनकी आवाज किसी को सुनाई नहीं दे रही थी।


### तात्पर्य
उड़ीसा में मणिमा शब्द का प्रयोग भद्र व्यक्ति को सम्बोधित करने के लिए किया जाता है। इस तरह श्री चैतन्य महाप्रभु भगवान् जगन्नाथजी को अत्यन्त आदरपूर्वक सम्बोधित कर रहे थे।


## Verse md.13.15
तबे प्रतापरुद्र करे आपने सेवन ।
सुवर्ण-मार्जनी लञा करे पथ सम्मार्जन ॥१५॥
*तबे —उस समय ; प्रतापरुद्र —राजा प्रतापरुद्र ने ; करे —की ; आपने —स्वयं ; सेवन —सेवा ; सुवर्ण —स्वर्ण की ; मार्जनी —झाड़ू ; लञा —लेकर ; करे —किया ; पथ —सड़क को ; सम्मार्जन —साफ।*


### अनुवाद
जब भगवान् को सिंहासन से रथ तक ले जाये जा रहे थे, तब राजा प्रतापरुद्र हाथ में सुनहरी मूठ वाली झाड़ू लिए भगवान् की सेवा हेतु मार्ग की सफाई करने में व्यस्त थे।


## Verse md.13.16
चन्दन-जलेते करे पथ निषेचने ।
तुच्छ सेवा करे वसि’ राज-सिंहासने ॥१६॥
*चन्दन-जलेते —चन्दन-जल से ; करे —किया ; पथ —सड़क का ; निषेचने —छिड़काव ; तुच्छ —तुच्छ ; सेवा —सेवा ; करे —की ; वसि’ —यद्यपि अधिकारी थे ; राज-सिंहासने —राज सिंहासन के।*


### अनुवाद
राजा ने मार्ग पर चन्दन से सुगन्धित जल का छिड़काव किया। यद्यपि वे राज-सिंहासन के स्वामी थे, किन्तु भगवान् जगन्नाथ के लिए तुच्छ सेवा में लगे हुए थे।


## Verse md.13.17
उत्तम हञा राजा करे तुच्छ सेवन ।
अतएव जगन्नाथेर कृपार भाजन ॥१७॥
*उत्तम हञा —यद्यपि अति आदरणीय ; राजा —राजा ने ; करे —स्वीकार की ; तुच्छ —तुच्छ ; सेवन —सेवा ; अतएव —अतएव ; जगन्नाथेर —भगवान् जगन्नाथ की ; कृपार —कृपा का ; भाजन —योग्य पात्र।*


### अनुवाद
यद्यपि राजा अत्यन्त सम्मानित व्यक्ति थे, फिर भी भगवान् के लिए वे तुच्छ सेवा कर रहे थे। अतएव वे भगवान् की कृपा प्राप्त करने के उपयुक्त पात्र बन गये।


## Verse md.13.18
महाप्रभु सुख पाइल से-सेवा देखिते ।
महाप्रभुर कृपा हैल से-सेवा हइते ॥१८॥
*महाप्रभु —श्री चैतन्य महाप्रभु ; सुख पाइल —अत्यन्त प्रसन्न हुए ; से सेवा —उस प्रकार की सेवा से ; देखिते —देखकर ; महाप्रभु —श्री चैतन्य महाप्रभु की ; कृपा —कृपा ; हैल —हुई ; से सेवा हइते —उस सेवा के कारण।*


### अनुवाद
राजा को ऐसी तुच्छ सेवा में संलग्न देखकर चैतन्य महाप्रभु अत्यन्त प्रसन्न हुए। यह सेवा करने से ही राजा को महाप्रभु की कृपा प्राप्त हो पाई।


### तात्पर्य
भगवान् की कृपा प्राप्त हुए बिना मनुष्य न तो भगवान् को समझ सकता है , न ही उनकी भक्ति में लग सकता है:

( भागवत १०.१४.२९)

जिस भक्त को भगवान् की थोड़ी सी भी कृपा प्राप्त होती है , वही उन्हें समझ सकता है। अन्य लोग उन्हें समझने के लिए भले ही उनका दार्शनिक चिन्तन क्यों न करें , लेकिन वे उन्हें तनिक भी समझ नहीं पाते। यद्यपि महाराज प्रतापरुद्र श्री चैतन्य महाप्रभु को मिलने के लिए अत्यन्त उत्सुक थे , किन्तु महाप्रभु ने उनसे मिलने से इनकार कर दिया। किन्तु जब महाप्रभु ने देखा कि राजा भगवान् जगन्नाथ की तुच्छ सेवा में लगा है , तब वे अत्यन्त प्रसन्न हुए। इस तरह राजा श्री चैतन्य महाप्रभु की कृपा पाने का पात्र बन सका। यदि कोई भक्त श्री चैतन्य महाप्रभु को जगत्-गुरु और जगन्नाथजी को भगवान् कृष्ण स्वीकार कर लेता है , तो उसे कृष्ण तथा गुरु दोनों की सम्मिलित कृपा प्राप्त होती है। श्री चैतन्य महाप्रभु ने रूप गोस्वामी को अपने उपदेशों में यही कहा है ( चैतन्य-चरितामृत , मध्य १९.१५१):

भक्ति का बीज अंकुरित होकर दिव्य लता का रूप धारण करता है। अन्त में यह लता आध्यात्मिक आकाश में भगवान् के चरणकमलों तक जा पहुँचती है। यह भक्ति-बीज भगवान् तथा गुरु की कृपा से ही प्राप्त होता है। भगवान् की ही कृपा से प्रामाणिक गुरु की संगति प्राप्त होती है और गुरु की कृपा से भक्ति करने का अवसर प्राप्त होता है। भक्ति अर्थात् भक्तियोग की विद्या मनुष्य को इस लोक से वैकुण्ठ लोक ले जाती है।


## Verse md.13.19
रथेर साजनि देखि’ लोके चमत्कार ।
नव हेममय रथ——सुमेरु-आकार ॥१९॥
*रथेर —रथ की ; साजनि —सजावट ; देखि’ —देखकर ; लोके —लोग ; चमत्कार —चकित हो गये ; नव —नया ; हेम-मय —सुनहरा ; रथ —रथ ; सुमेरु-आकार —सुमेरू पर्वत जितना ऊँचा।*


### अनुवाद
रथ की सजावट देखकर हर व्यक्ति आश्चर्यचकित था। रथ नये सिरे से सोने का बना लग रहा था और सुमेरु पर्वत जितना ऊँचा था।


### तात्पर्य
१९७३ ई. में लन्दन , इंग्लैंड में विशाल रथयात्रा का आयोजन किया गया था और रथ को ट्रैफैल्गर स्क्वायर तक लाया गया था। लन्दन के दैनिक समाचार-पत्र ‘गार्डियन’ के मुखपृष्ठ पर चित्र के नीचे शीर्षक छपा था , ‘‘ ट्रैफैल्गर स्क्वायर में इस्कॉन की रथयात्रा नेल्सन स्तम्भ की समता करने वाली है।’’ नेल्सन स्तम्भ लार्ड नेल्सन की अत्यन्त प्रभावशाली मूर्ति है और काफी दूर से दिखती है। जिस तरह पुरी के निवासी रथयात्रा के रथ की तुलना सुमेरु पर्वत से कर रहे थे , उसी तरह लन्दन के निवासियों ने रथ की समता नेल्सन-स्मारक से की।


## Verse md.13.20
शत शत सु-चामर-दर्पणे उज्ज्वल ।
उपरे पताका शोभे चाँदोया निर्मल ॥२०॥
*शत शत —सैंकड़ों ; सु-चामर —सुन्दर सफेद चामर ; दर्पणे —दर्पण-सहित ; उज्ज्वल —चमकदार ; उपरे —ऊँचाई पर ; पताका —झंडा ; शोभे —शोभा दे रहा था ; चाँदोया —छत्र ; निर्मल —निर्मल।*


### अनुवाद
इस सजावट में चमकीले शीशे तथा सैंकड़ों चामर थे। रथ के ऊपर स्वच्छ छत्र तथा एक अत्यन्त सुन्दर झंडा था।


## Verse md.13.21
घाघर, किङ्किणी बाजे, घण्टार क्‍वणित ।
नाना चित्र-पट्ट-वस्त्रे रथ विभूषित ॥२१॥
*घाघर —घड़ियाल ; किङ्किणी —छोटी घण्टिया ; बाजे —बज रही थीं ; घण्टार —घण्टियों के ; क्‍वणित —बजने की ध्वनि ; नाना —अनेक ; चित्र —चित्र ; पट्ट-वस्त्रे —रेशमी कपड़े से ; रथ —रथ ; विभूषित —सुशोभित था।*


### अनुवाद
रथ को रेशमी वस्त्र तथा विविध चित्रों से भी सजाया गया था। अनेक पितल के घंटे, घड़ियाल तथा घुंघरू बज रहे थे।


## Verse md.13.22
लीलाय चड़िल ईश्वर रथेर उपर ।
आर दुइ रथे चड़े सुभद्रा, हलधर ॥२२॥
*लीलाय —लीला के लिए ; चड़िल —चढ़ गये ; ईश्वर —परम भगवान् ; रथेर —रथ के ; उपर —ऊपर ; आर दुइ —और दो ; रथे —रथों में ; चड़े —चढ़ गये ; सुभद्रा —भगवान् जगन्नाथ की बहन सुभद्रा ; हलधर —बलराम।*


### अनुवाद
भगवान् जगन्नाथ रथयात्रा-लीला के लिए एक रथ पर चढ़े और उनकी बहन सुभद्रा तथा बड़े भाई बलराम अन्य दो रथों पर आरूढ़ हुए।


## Verse md.13.23
पञ्च-दश दिन ईश्वर महा-लक्ष्मी लञा ।
ताँर सङ्गे क्रीड़ा कैल निभृते वसिया ॥२३॥
*पञ्च-दश दिन —पन्द्रह दिन ; ईश्वर —भगवान् ; महा-लक्ष्मी —महालक्ष्मी ; लञा —के साथ ; ताँर सङ्गे —उसकी संगति में ; क्रीड़ा —आनन्द ; कैल —किया ; निभृते —एकान्त स्थान में ; वसिया —बैठकर।*


### अनुवाद
भगवान् पन्द्रह दिनों तक महालक्ष्मी के साथ एकान्त स्थान में रहे और उनके साथ क्रीड़ा-विहार किया।


### तात्पर्य
अनवसर का पन्द्रह दिन का काल महालक्ष्मी के रहने के एकान्त स्थान के सम्मान में निभृत भी कहलाता है। वहाँ पर पन्द्रह दिन रहने के बाद भगवान् जगन्नाथ ने महालक्ष्मी से जाने की अनुमति ली।


## Verse md.13.24
ताँहार सम्मति लञा भक्ते सुख दिते ।
रथे चड़ि’ बाहिर हैल विहार करिते ॥२४॥
*ताँहार सम्मति —उनकी आज्ञा ; लञा —लेकर ; भक्ते —भक्तों को ; सुख दिते —सुख देने के लिए ; रथे चड़ि’ —रथ पर चढ़कर ; बाहिर हैल —बाहर आये ; विहार करिते —लीला करने।*


### अनुवाद
महालक्ष्मी की अनुमति लेकर भगवान् रथ पर चढ़ने और भक्तों के आनन्द हेतु अपनी लीलाएँ करने के लिए बाहर आये।


### तात्पर्य
इस सम्बन्ध में श्रील भक्तिसिद्धान्त सरस्वती ठाकुर की टीका है कि आदर्श पति के रूप में भगवान् जगन्नाथ अपनी पत्नी महालक्ष्मी के साथ पंद्रह दिनों तक एकान्त में रहे। तो भी भगवान् अपने भक्तों को सुख देने के लिए एकान्त स्थान से बाहर आना चाह रहे थे। भगवान् दो प्रकार से भोग करते हैं— स्वकीय तथा परकीय। स्वकीय रस में भगवान् का माधुर्य प्रेम द्वारका के विधि-विधानों को दर्शाता है , जहाँ भगवान् की कई रानियाँ हैं। किन्तु वृन्दावन में भगवान् का माधुर्य प्रेम अपनी विवाहिता पत्नियों के साथ न होकर गोपियों के साथ होता है। गोपियों के साथ यह माधुर्य प्रेम परकीय रस कहलाता है। भगवान् जगन्नाथ उस एकान्त स्थान को छोड़ देते हैं , जहाँ वे महालक्ष्मी के साथ स्वकीय रस का भोग करते हैं और वे वृन्दावन चले जाते हैं , जहाँ वे परकीय रस का भोग करते हैं। अतएव भक्तिसिद्धान्त सरस्वती ठाकुर हमें याद दिलाते हैं कि परकीय रस में भगवान् को स्वकीय रस से अधिक आनन्द प्राप्त होता है।

भौतिक जगत् में अविवाहिता कुमारियों के साथ प्रेम-व्यवहार अर्थात् परकीय रस अत्यन्त अधम सम्बन्ध माना जाता है , किन्तु आध्यात्मिक जगत् में इस प्रकार के प्रेम-व्यवहार को परम आनन्द माना जाता है। भौतिक जगत् में प्रत्येक वस्तु आध्यात्मिक जगत् का प्रतिबिम्ब मात्र है और वह प्रतिबिम्ब भी उल्टा या विकृत होता है। हम भौतिक जगत् के अपने अनुभवों के आधार पर आध्यात्मिक जगत् के व्यवहारों को नहीं समझ सकते। इसीलिए लौकिक विद्वान तथा शब्द तोड़ने-मरोड़ने वाले लोग गोपियों के साथ के प्रेम व्यवहार को गलत समझते हैं। आध्यात्मिक जगत् के परकीय रस की चर्चा केवल ऐसे व्यक्ति द्वारा की जानी चाहिए , जो भक्ति में अत्यन्त उन्नत हो। आध्यात्मिक जगत् के परकीय रस की तुलना भौतिक जगत् के परकीय रस से नहीं की जा सकती। पहला सोने के तुल्य है और दूसरा लोहे के समान है। दोनों में इतना अधिक अन्तर होता है कि वास्तव में उनकी तुलना ही नहीं की जा सकती। किन्तु जिस प्रकार एक जानकार व्यक्ति लोहे और सोने का अन्तर समझ सकता है उसी प्रकार , जिसे समुचित अनुभूति होती है , वह आध्यात्मिक जगत् के दिव्य कार्यकलापों से और भौतिक जगत् के कार्यकलापों में सरलता से अन्तर बता सकता है।


## Verse md.13.25
सूक्ष्म श्वेत-बालु पथे पुलिनेर सम ।
दुइ दिके टोटा, सब——येन वृन्दावन ॥२५॥
*सूक्ष्म —सूक्ष्म ; श्वेत-बालु —सफेद बालु ; पथे —मार्ग पर ; पुलिनेर सम —यमुना तट की भाँति ; दुइ दिके —दोनों ओर ; टोटा —उद्यान ; सब —सब ; येन —की भाँति ; वृन्दावन —वृन्दावन के पावन स्थान जैसे।*


### अनुवाद
सारे मार्ग में बिछी महीन श्वेत बालू यमुना-तट के समान लग रही थी और दोनों ओर के छोटे-छोटे बगीचे वृन्दावन के बगीचों जैसे लग रहे थे।


## Verse md.13.26
रथे चड़ि’ जगन्नाथ करिला गमन ।
दुइ-पार्श्वे देखि’ चले आनन्दित-मन ॥२६॥
*रथे चड़ि’ —रथ पर चढ़कर ; जगन्नाथ —भगवान् जगन्नाथ ; करिला गमन —गमन कर रहे थे ; दुइ-पार्श्वे —दोनों ओर ; देखि’ —देखकर ; चले —चले ; आनन्दित —आनन्दपूर्वक ; मन —मन में।*


### अनुवाद
जब भगवान् जगन्नाथ रथ पर चढ़ गये और उन्होंने दोनों ओर के सौन्दर्य को निहारा, तो उनका मन आनन्द से भर गया।


## Verse md.13.27
‘गौड़’ सब रथ टाने करिया आनन्द ।
क्षणे शीघ्र चले रथ, क्षणे चले मन्द ॥२७॥
*गौड़ —रथ खींचने वाले ; सब —सब ; रथ —रथ ; टाने —खींचते थे ; करिया —अनुभव करते हुए ; आनन्द —आनन्द ; क्षणे —कभी-कभी ; शीघ्र चले —शीघ्र चलते थे ; रथ —रथ ; क्षणे —कभी-कभी ; चले —जाते थे ; मन्द —अति मन्द गति से।*


### अनुवाद
रथ को खींचने वाले गौड़ कहलाते थे और वे रथ को अतीव आनन्द से खींच रहे थे। किन्तु यह रथ कभी तो बहुत तेज चलता था और कभी अत्यन्त मन्द हो जाता था।


## Verse md.13.28
क्षणे स्थिर हञा रहे, टानिलेह ना चले ।
ईश्वर-इच्छाय चले, ना चले कारो बले ॥२८॥
*क्षणे —कभी-कभी ; स्थिर —स्थिर ; हञा —होकर ; रहे —खडे़ रहते थे ; टानिलेह —खींचे जाने के बावजूद ; ना चले —नहीं चलते थे ; ईश्वर-इच्छाय —भगवान् की इच्छा से ; चले —चलते थे ; ना चले —नहीं चलते थे ; कारो —किसी के भी ; बले —बल से।*


### अनुवाद
कभी रथ स्थिर हो जाता और टस से मस न होता, भले ही इसे कितने ही जोर से क्यों न खींचा जाता। अत: यह रथ भगवान् की इच्छा से चल रहा था, किसी सामान्य व्यक्ति की शक्ति से नहीं।


## Verse md.13.29
तबे महाप्रभु सब लञा भक्त-गण ।
स्वहस्ते पराइल सबे माल्य-चन्दन ॥२९॥
*तबे —उस समय ; महाप्रभु —श्री चैतन्य महाप्रभु ; सब —सब ; लञा —लेकर ; भक्त-गण —भक्तगण ; स्व-हस्ते —अपने हाथ से ; पराइल —सजाया ; सबे —प्रत्येक को ; माल्य-चन्दन —पुष्प मालाओं से और चन्दन लेप से।*


### अनुवाद
जब रथ स्थिर हो गया, तो महाप्रभु ने अपने सारे भक्तों को एकत्र किया और उन्हें अपने हाथों से फूलों की माला तथा चन्दन से सजाया।


## Verse md.13.30
परमानन्द पुरी, आर भारती ब्रह्मानन्द ।
श्री-हस्ते चन्दन पाञा बाड़िल आनन्द ॥३०॥
*परमानन्द पुरी —परमानन्द पुरी ; आर —और ; भारती ब्रह्मानन्द —ब्रह्मानन्द भारती ; श्री-हस्ते —श्री चैतन्य महाप्रभु के हाथ से ; चन्दन —चन्दन का लेप ; पाञा —पाकर ; बाड़िल —बढ़ गया ; आनन्द —दिव्य आनन्द।*


### अनुवाद
श्री चैतन्य महाप्रभु ने अपने हाथों से परमानन्द पुरी तथा ब्रह्मानन्द भारती को मालाएँ तथा चन्दन प्रदान किया। इससे उनका दिव्य आनन्द बढ़ गया।


## Verse md.13.31
अद्वैत-आचार्य, आर प्रभु-नित्यानन्द ।
श्री-हस्त-स्पर्शे दुँहार हइल आनन्द ॥३१॥
*अद्वैत-आचार्य —अद्वैत आचार्य ; आर —और ; प्रभु-नित्यानन्द —नित्यानन्द प्रभु ; श्री-हस्त-स्पर्शे —श्री चैतन्य महाप्रभु के दिव्य हस्त के स्पर्श से ; दुँहार —उन दोनों को ; हइल —हो गया ; आनन्द —दिव्य आनन्द।*


### अनुवाद
इसी तरह जब अद्वैत आचार्य तथा नित्यानन्द प्रभु को श्री चैतन्य महाप्रभु के दिव्य हाथों का स्पर्श प्राप्त हुआ, तो वे दोनों अत्यन्त प्रसन्न हुए।


## Verse md.13.32
कीर्तनीया-गणे दिल माल्य-चन्दन ।
स्वरूप, श्रीवास,——याहाँ मुख्य दुइ-जन ॥३२॥
*कीर्तनीया-गणे —कीर्तन करने वालों को ; दिल —दिया ; माल्य-चन्दन —मालाएँ और चन्दन लेप ; स्वरूप —स्वरूप दामोदर ; श्रीवास —श्रीवास ; याहाँ —जहाँ ; मुख्य —मुख्य ; दुइ-जन —दोनों व्यक्ति।*


### अनुवाद
महाप्रभु ने संकीर्तन करने वालों को भी मालाएँ तथा चन्दन दिया। दो मुख्य कीर्तनिये थे—स्वरूप दामोदर तथा श्रीवास ठाकुर।


## Verse md.13.33
चारि सम्प्रदाये हैल चब्बिश गायन ।
दुइ दुइ मार्दङ्गिक हैल अष्ट जन ॥३३॥
*चारि सम्प्रदाये —चारों टोलियों में ; हैल —हो गये ; चब्बिश —चौबीस ; गायन —कीर्तन करने वाले ; दुइ दुइ —प्रत्येक टोली में दो व्यक्ति ; मार्दङ्गिक —मृदंग बजाने वाले ; हैल —थे ; अष्ट जन —आठ व्यक्ति।*


### अनुवाद
कीतर्न करने वालों की कुल चार टोलियाँ थीं, जिनमें कुल चौबीस कीर्तनिये थे। प्रत्येक टोली में दो-दो मृदंगवादक थे, जिससे आठ अतिरिक्त व्यक्ति हो गये।


## Verse md.13.34
तबे महाप्रभु मने विचार करिया ।
चारि सम्प्रदाय दिल गायन बाँटिया ॥३४॥
*तबे —इसके बाद ; महाप्रभु —श्री चैतन्य महाप्रभु ने ; मने —मन में ; विचार करिया —विचार करके ; चारि सम्प्रदाय —चार टोलियाँ ; दिल —बना दीं ; गायन बाँटिया —गायकों को बाँटकर।*


### अनुवाद
जब चार टोलियाँ बन गईं, तो थोड़ा-सा विचार करने के बाद श्री चैतन्य महाप्रभु ने कीर्तनियों को बाँट दिया।


## Verse md.13.35
नित्यानन्द, अद्वैत, हरिदास, वक्रेश्वरे ।
चारि जने आज्ञा दिल नृत्य करिबारे ॥३५॥
*नित्यानन्द —नित्यानन्द प्रभु ; अद्वैत —अद्वैत आचार्य ; हरिदास —हरिदास ठाकुर ; वक्रेश्वरे —वक्रेश्वर पण्डित ; चारि जने —इन चार व्यक्तियों को ; आज्ञा दिल —महाप्रभु ने आज्ञा दी ; नृत्य करिबारे —नृत्य करने के लिए।*


### अनुवाद
श्री चैतन्य महाप्रभु ने नित्यानन्द प्रभु, अद्वैत आचार्य, हरिदास ठाकुर तथा वक्रेश्वर पण्डित को आज्ञा दी कि वे चारों टोलियों में से प्रत्येक में जाकर नृत्य करें।


## Verse md.13.36
प्रथम सम्प्रदाये कैल स्वरूप——प्रधान ।
आर पञ्च-जन दिल ताँर पालिगान ॥३६॥
*प्रथम सम्प्रदाये —पहली टोली में ; कैल —बनाया ; स्वरूप —स्वरूप दामोदर को ; प्रधान —प्रधान ; आर —और अन्य ; पञ्च-जन —पाँच व्यक्ति ; दिल —दिये ; ताँर —उनके ; पालिगान —कीर्तन का प्रत्युत्तर देने वाले सहायक।*


### अनुवाद
स्वरूप दामोदर को पहली टोली का अगुवा चुना गया और उन्हें पाँच सहायक दिये गये, जो उनके कीर्तन को दुहरायें।


## Verse md.13.37
दामोदर, नारायण, दत्त गोविन्द ।
राघव पण्डित, आर श्री-गोविन्दानन्द ॥३७॥
*दामोदर —दामोदर पण्डित ; नारायण —नारायण ; दत्त गोविन्द —गोविन्द दत्त ; राघव पण्डित —राघव पण्डित ; आर —और ; श्री-गोविन्दानन्द —श्री गोविन्दानन्द।*


### अनुवाद
जो पाँच जन स्वरूप दामोदर के गाने को दुहराते थे, वे थे दामोदर पण्डित, नारायण, गोविन्द दत्त, राघव पण्डित तथा श्री गोविन्दानन्द।


## Verse md.13.38
अद्वैतेरे नृत्य करिबारे आज्ञा दिल ।
श्रीवास——प्रधान आर सम्प्रदाय कैल ॥३८॥
*अद्वैतेरे —अद्वैत आचार्य को ; नृत्य —नृत्य ; करिबारे —करने के लिए ; आज्ञा —आज्ञा ; दिल —दी ; श्रीवास —श्रीवास ठाकुर ; प्रधान —प्रधान ; आर —और दूसरा एक ; सम्प्रदाय —दल ; कैल —बनाया।*


### अनुवाद
अद्वैत आचार्य प्रभु को पहली टोली में नृत्य करने के लिए आदेश मिला। तब महाप्रभु ने एक अन्य टोली बनाई, जिसके प्रधान व्यक्ति हुए श्रीवास ठाकुर।


### तात्पर्य
प्रथम टोली के मुख्य गायक बनाये गये दामोदर स्वरूप और इस टोली के दुहराने वाले गायक थे दामोदर पण्डित , नारायण , गोविन्द दत्त , राघव पण्डित तथा गोविन्दानन्द। श्री अद्वैत आचार्य को नर्तक नियुक्त किये गये। फिर अगली टोली बनी और श्रीवास ठाकुर को प्रमुख गायक बनाये गये।


## Verse md.13.39
गङ्गादास, हरिदास, श्रीमान्, शुभानन्द ।
श्री-राम पण्डित, ताहाँ नाचे नित्यानन्द ॥३९॥
*गङ्गादास —गंगादास ; हरिदास —हरिदास ; श्रीमान् —श्रीमान् ; शुभानन्द —शुभानन्द ; श्री-राम पण्डित —श्रीराम पण्डित ; ताहाँ —वहाँ ; नाचे —नाचे ; नित्यानन्द —नित्यानन्द प्रभु।*


### अनुवाद
श्रीवास ठाकुर के गाने को दोहराने वाले पाँच गायक थे—गंगादास, हरिदास, श्रीमान्, शुभानन्द तथा श्रीराम पण्डित। श्री नित्यानन्द प्रभु को नर्तक नियुक्त किये गये।


## Verse md.13.40
वासुदेव, गोपीनाथ, मुरारि याहाँ गाय ।
मुकुन्द——प्रधान कैल आर सम्प्रदाय ॥४०॥
*वासुदेव —वासुदेव ; गोपीनाथ —गोपीनाथ ; मुरारि —मुरारि ; याहाँ —जहाँ ; गाय —गाये ; मुकुन्द —मुकुन्द ; प्रधान —प्रधान ; कैल —बनाया ; आर —एक अन्य ; सम्प्रदाय —दल।*


### अनुवाद
एक अन्य टोली भी बना ली गई जिसमें वासुदेव, गोपीनाथ तथा मुरारि थे। ये सब दुहराने वाले गायक थे और मुकुन्द प्रधान गायक थे।


## Verse md.13.41
श्रीकान्त, वल्लभ-सेन आर दुइ जन ।
हरिदास-ठाकुर ताहाँ करेन नर्तन ॥४१॥
*श्रीकान्त , वल्लभ-सेन —श्रीकान्त एवं वल्लभ सेन ; आर —अन्य ; दुइ जन —दो व्यक्ति ; हरिदास-ठाकुर —हरिदास ठाकुर ने ; ताहाँ —वहाँ ; करेन —किया ; नर्तन —नृत्य।*


### अनुवाद
श्रीकान्त तथा वल्लभसेन नामक दो अन्य व्यक्ति दुहराने वाले गवैयों के साथ हो लिए। इस टोली के नर्तक थे ज्येष्ठ हरिदास (हरिदास ठाकुर)।


### तात्पर्य
तीसरी टोली के प्रमुख गवैये मुकुन्द थे। इस टोली में वासुदेव , गोपीनाथ , मुरारि , श्रीकान्त तथा वल्लभसेन थे। बड़े हरिदास (हरिदास ठाकुर) नर्तक थे।


## Verse md.13.42
गोविन्द-घोष——प्रधान कैल आर सम्प्रदाय ।
हरिदास, विष्णुदास, राघव, याहाँ गाय ॥४२॥
*गोविन्द-घोष —गोविन्द घोष को ; प्रधान —प्रधान ; कैल —बनाया ; आर —और अन्य ; सम्प्रदाय —दल ; हरिदास —छोटा हरिदास ; विष्णुदास —विष्णुदास ; राघव —राघव ; याहाँ —जहाँ ; गाय —गाते थे।*


### अनुवाद
महाप्रभु ने एक अन्य टोली बनाई, जिसके अगुवा गोविन्द धोष नियुक्त किये गये। इस टोली में छोटा हरिदास, विष्णुदास तथा राघव दुहराने वाले गवैये थे।


## Verse md.13.43
माधव, वासुदेव-घोष,——दुइ सहोदर ।
नृत्य करेन ताहाँ पण्डित-वक्रेश्वर ॥४३॥
*माधव —माधव ; वासुदेव-घोष —वासुदेव घोष ; दुइ सहोदर —दोनों भाइयों ने ; नृत्य करेन —नृत्य किया ; ताहाँ —वहाँ ; पण्डित-वक्रेश्वर —वक्रेश्वर पण्डित।*


### अनुवाद
माधव घोष तथा वासुदेव घोष नामक दोनों भाई भी इस टोली में दुहराने वालों में सम्मिलित हो गये। वक्रेश्वर पण्डित इसके नर्तक थे।


## Verse md.13.44
कुलीन-ग्रामेर एक कीर्तनीया-समाज ।
ताहाँ नृत्य करेन रामानन्द, सत्यराज ॥४४॥
*कुलीन-ग्रामेर —कुलीन-ग्राम नामक गाँव के ; एक —एक ; कीर्तनीया-समाज —संकीर्तन दल ; ताहाँ —वहाँ ; नृत्य करेन —नृत्य करते थे ; रामानन्द —रामानन्द ; सत्यराज —सत्यराज खान।*


### अनुवाद
कुलीन-ग्राम नामक गाँव की एक कीर्तनियों की टोली थी, जिसमें रामानन्द तथा सत्यराज नर्तक के रूप में नियुक्त किये गये।


## Verse md.13.45
शान्तिपुरेर आचार्येर एक सम्प्रदाय ।
अच्युतानन्द नाचे तथा, आर सब गाय ॥४५॥
*शान्तिपुरेर —शान्तिपुर के ; आचार्येर —अद्वैत आचार्य का ; एक —एक ; सम्प्रदाय —दल ; अच्युतानन्द —अद्वैत आचार्य के पुत्र अच्युतानन्द ; नाचे —नृत्य कर रहे थे ; तथा —वहाँ ; आर —बाकी ; सब —सब ; गाय —गा रहे थे।*


### अनुवाद
शान्तिपुर की भी एक टोली थी, जिसे अद्वैत आचार्य ने बनाइ थी। अच्युतानन्द इसके नर्तक थे और शेष लोग गवैये थे।


## Verse md.13.46
खण्डेर सम्प्रदाय करे अन्यत्र कीर्तन ।
नरहरि नाचे ताहाँ श्री-रघुनन्दन ॥४६॥
*खण्डेर —खण्ड नामक स्थान के ; सम्प्रदाय —दल ने ; करे —किया ; अन्यत्र —एक दूसरे स्थान पर ; कीर्तन —कीर्तन ; नरहरि —नरहरि ; नाचे —नृत्य कर रहे थे ; ताहाँ —वहाँ ; श्री-रघुनन्दन —श्री रघुनन्दन।*


### अनुवाद
खण्ड के लोगों ने एक अन्य टोली बनाई थी। ये लोग एक भिन्न स्थान पर गा रहे थे। इस दल में नरहरि प्रभु तथा रघुनन्दन नाच रहे थे।


## Verse md.13.47
जगन्नाथेर आगे चारि सम्प्रदाय गाय ।
दुइ पाशे दुइ, पाछे एक सम्प्रदाय ॥४७॥
*जगन्नाथेर आगे —भगवान् जगन्नाथ के विग्रह के समक्ष ; चारि सम्प्रदाय गाय —चारों दल कीर्तन कर रहे थे ; दुइ पाशे —दोनों ओर ; दुइ —अन्य दो दल ; पाछे —पिछली ओर ; एक सम्प्रदाय —एक दूसरा दल।*


### अनुवाद
चार टोलियाँ भगवान् जगन्नाथ के सामने कीर्तन कर रही थीं और नाच रही थीं। उनके दोनों ओर दो अन्य टोलियाँ थीं। पीछे भी एक टोली थी।


## Verse md.13.48
सात सम्प्रदाये बाजे चौद्द मादल ।
यार ध्वनि शुनि’ वैष्णव हैल पागल ॥४८॥
*सात सम्प्रदाये —सात दलों में ; बाजे —बजा रहे थे ; चौद्द —चौदह ; मादल —नगाड़े ; यार —जिनकी ; ध्वनि —ध्वनि ; शुनि’ —सुनकर ; वैष्णव —सारे भक्त ; हैल —हो गये ; पागल —पागल।*


### अनुवाद
कुल मिलाकर सात संकीर्तन टोलियाँ थीं और प्रत्येक टोली में दो व्यक्ति ढोल नगाड़े बजा रहे थे। इस प्रकार एकसाथ चौदह ढोल बज रहे थे। इनकी ध्वनि इतनी कोलाहलपूर्ण थी कि सारे भक्त पागल हो गये।


## Verse md.13.49
वैष्णवेर मेघ-घटाय हइल बादल ।
कीर्तनानन्दे सब वर्षे नेत्र-जल ॥४९॥
*वैष्णवेर —भक्तों का ; मेघ-घटाय —मेघों के संगठन से ; हइल —हो गई ; बादल —वर्षा ; कीर्तन-आनन्दे —कीर्तन की दिव्य स्थिति में ; सब —वे सब ; वर्षे —वर्षा ; नेत्र-जल —नेत्रों से जल की।*


### अनुवाद
सारे वैष्णव बादलों के समूह की तरह एकसाथ आये। जब भक्तों ने अत्यन्त भावपूर्वक नाम-कीर्तन किया, तो उनकी आँखों से आँसू गिरने लगे मानों आँखों से वर्षा हो रही हो।


## Verse md.13.50
त्रि-भुवन भरि’ उठे कीर्तनेर ध्वनि ।
अन्य वाद्यादिर ध्वनि किछुइ ना शुनि ॥५०॥
*त्रि-भुवन भरि’ —तीनों लोकों को भरकर ; उठे —उठी ; कीर्तनेर ध्वनि —संकीर्तन की ध्वनि ; अन्य —अन्य ; वाद्य-आदिर —वाद्य-यंत्रो की ; ध्वनि —ध्वनि ; किछुइ —कुछ और ; ना —नहीं ; शुनि —सुन सके।*


### अनुवाद
जब संकीर्तन की प्रतिध्वनि हुई, तो उससे तीनों लोक भर गये। तब किसी को संकीर्तन के अतिरिक्त किसी बाजे की ध्वनि या अन्य ध्वनि नहीं सुनाई देती थी।


## Verse md.13.51
सात ठाञि बुले प्रभु ‘हरि’ ‘हरि’ बलि’ ।
‘जय जगन्नाथ’, बलेन हस्त-युग तुलि’ ॥५१॥
*सात ठाञि —सात दलों में ; बुले —घूमते थे ; प्रभु —श्री चैतन्य महाप्रभु ; हरि हरि बलि’ —‘‘हरि हरि’’ के पावन नाम का उच्चारण करते हुए ; जय जगन्नाथ —भगवान् जगन्नाथ की जय हो ; बलेन —बोलने लगे ; हस्त-युग —अपने दोनों हाथ ; तुलि’ —उठाकर।*


### अनुवाद
श्री चैतन्य महाप्रभु ‘‘हरि!, हरि!’’ उच्चारण करते हुए सातों दलों में विचरण कर रहे थे। वे अपने दोनों हाथ उठाकर जोर से बोले ‘‘जय जगन्नाथ!’’


## Verse md.13.52
आर एक शक्ति प्रभु करिल प्रकाश ।
एक-काले सात ठाञि करिल विलास ॥५२॥
*आर —अन्य ; एक —एक ; शक्ति —शक्ति ; प्रभु —श्री चैतन्य महाप्रभु ने ; करिल —की ; प्रकाश —प्रकट ; एक-काले —एक साथ ; सात ठाञि —सात स्थानों में ; करिल —की ; विलास —लीलाएँ।*


### अनुवाद
तब श्री चैतन्य महाप्रभु ने एक ही साथ सभी सातों टोलियों में लीलाएँ सम्पन्न करके अपनी अन्य योगशक्ति का परिचय दिया।


## Verse md.13.53
सबे कहे,——प्रभु आछेन मोर सम्प्रदाय ।
अन्य ठाञि नाहि या’न आमारे दयाय ॥५३॥
*सबे कहे —सबने कहा ; प्रभु —श्री चैतन्य महाप्रभु ; आछेन —विद्यमान हैं ; मोर सम्प्रदाय —मेरे दल में ; अन्य ठाञि —दूसरे स्थानों में ; नाहि —नहीं ; या’न —जाते ; आमारे —मुझ पर ; दयाय —कृपा करते हैं।*


### अनुवाद
हर एक ने कहा, ‘‘श्री चैतन्य महाप्रभु मेरी टोली में उपस्थित हैं। वे अन्यत्र कहीं नहीं जाते। वे हम सब पर कृपा की वृष्टि कर रहे हैं।’’


## Verse md.13.54
केह लखिते नारे प्रभुर अचिन्त्य-शक्ति ।
अन्तरङ्ग-भक्त जाने, याँर शुद्ध-भक्ति ॥५४॥
*केह —कोई भी ; लखिते —देख ; नारे —नहीं सका ; प्रभुर —श्री चैतन्य महाप्रभु की ; अचिन्त्य —अकल्पनीय ; शक्ति —शक्ति ; अन्तरङ्ग —आन्तरिक ; भक्त —भक्त ; जाने —जानता है ; याँर —जिसकी ; शुद्ध-भक्ति —शुद्ध भक्ति।*


### अनुवाद
वास्तव में कोई भी महाप्रभु की अचिन्त्य शक्ति को देख नहीं सका। केवल सर्वाधिक अन्तरंग भक्त ही, जो शुद्ध अनन्य भक्ति में स्थित थे, समझ सके।


## Verse md.13.55
कीर्तन देखिया जगन्नाथ हरषित ।
सङ्कीर्तन देखे रथ करिया स्थगित ॥५५॥
*कीर्तन देखिया —संकीर्तन देखकर ; जगन्नाथ —भगवान् जगन्नाथ ; हरषित —अत्यन्त प्रसन्न हुए ; सङ्कीर्तन —संकीर्तन ; देखे —देखा ; रथ —रथ ; करिया स्थगित —किया खड़ा।*


### अनुवाद
भगवान् जगन्नाथ संकीर्तन से अत्यन्त प्रसन्न हुए और उन्होंने कीर्तन देखने के लिए ही अपने रथ को खड़ा कर दिया।


## Verse md.13.56
प्रतापरुद्रेर हैल परम विस्मय ।
देखिते विवश राजा हैल प्रेममय ॥५६॥
*प्रतापरुद्रेर —राजा प्रतापरुद्र को ; हैल —हुआ ; परम —अत्यन्त ; विस्मय —विस्मय ; देखिते —देखकर ; विवश —निष्क्रिय ; राजा —राजा ; हैल —हो गये ; प्रेम-मय —प्रेमाविष्ट।*


### अनुवाद
राजा प्रतापरुद्र भी संकीर्तन देखकर विस्मित हो गये। वे निष्क्रिय हो गये और कृष्ण के भावप्रेम में रूपान्तरित हो गये।


## Verse md.13.57
काशी-मिश्रे कहे राजा प्रभुर महिमा ।
काशी-मिश्र कहे,——तोमार भाग्येर नाहि सीमा ॥५७॥
*काशी-मिश्रे —काशी मिश्र को ; कहे —कहा ; राजा —राजा ने ; प्रभुर महिमा —श्री चैतन्य महाप्रभु की महिमाएँ ; काशी-मिश्र कहे —काशी मिश्र ने कहा ; तोमार —आपके ; भाग्येर —भाग्य की ; नाहि —नहीं है ; सीमा —कोई सीमा।*


### अनुवाद
जब राजा ने काशी मिश्र से महाप्रभु की महिमा के विषय में बतलाया, तो काशीमिश्र ने उत्तर दिया, ‘‘हे राजा, आपके भाग्य की सीमा नहीं है!’’


## Verse md.13.58
सार्वभौम-सङ्गे राजा करे ठाराठारि ।
आर केह नाहि जाने चैतन्येर चुरि ॥५८॥
*सार्वभौम-सङ्गे —सार्वभौम भट्टाचार्य के साथ ; राजा —राजा ने ; करे —किया ; ठाराठारि —संकेत ; आर —और ; केह —कोई ; नाहि —नहीं ; जाने —जान सका ; चैतन्येर —श्री चैतन्य महाप्रभु की ; चुरि —चाल।*


### अनुवाद
राजा तथा सार्वभौम भट्टाचार्य दोनों ही महाप्रभु की लीला से अवगत थे, किन्तु श्री चैतन्य महाप्रभु की युक्तियों को अन्य कोई नहीं देख सकता था।


## Verse md.13.59
यारे ताँर कृपा, सेइ जानिबारे पारे ।
कृपा विना ब्रह्मादिक जानिबारे नारे ॥५९॥
*यारे —जिस पर ; ताँर —उनकी ; कृपा —कृपा ; सेइ —वही व्यक्ति ; जानिबारे —जान ; पारे —सकता है ; कृपा —कृपा ; विना —के बिना ; ब्रह्म-आदिक —ब्रह्मा आदि देवताओं के लिए ; जानिबारे —जानना ; नारे —सम्भव नहीं।*


### अनुवाद
उन्हें केवल वही समझ सकता है, जिसे महाप्रभु की कृपा प्राप्त हो चुकी हो। महाप्रभु की कृपा के बिना ब्रह्मादिक देवतागण तक नहीं समझ सकते।


## Verse md.13.60
राजार तुच्छ सेवा देखि’ प्रभुर तुष्ट मन ।
सेइ त’ प्रसादे पाइल ‘रहस्य-दर्शन’ ॥६०॥
*राजार —राजा की ; तुच्छ —तुच्छ ; सेवा —सेवा ; देखि’ —देखकर ; प्रभुर —श्री चैतन्य महाप्रभु का ; तुष्ट —सन्तुष्ट ; मन —मन ; सेइ —उसने ; त’ —निस्सन्देह ; प्रसादे —कृपा से ; पाइल —पाया ; रहस्य-दर्शन —लीलाओं के रहस्य को देखा।*


### अनुवाद
श्री चैतन्य महाप्रभु राजा को मार्ग की सफाई जैसा तुच्छ कार्य करते देखकर अत्यन्त प्रसन्न थे। राजा ने इसी दीनता के कारण श्री चैतन्य महाप्रभु की कृपा प्राप्त की। अतएव वे श्री चैतन्य महाप्रभु के कार्यों के रहस्य को देख सकते थे।


### तात्पर्य
श्रील भक्तिसिद्धान्त सरस्वती ठाकुर ने महाप्रभु के कार्यों के रहस्य का वर्णन किया है। भगवान् जगन्नाथ श्री चैतन्य महाप्रभु के दिव्य नृत्य तथा कीर्तन को देखकर चकित थे और उन्होंने नृत्य देखने के लिए ही अपना रथ रोक दिया। श्री चैतन्य महाप्रभु तब ऐसे रहस्यमय ढंग से नाचे कि उन्होंने भगवान् जगन्नाथ को प्रसन्न कर दिया। देखने वाला तथा नाचने वाला व्यक्ति एक ही परम पुरुष थे , किन्तु भगवान् एक ही समय एक और अनेक होकर अपनी लीलाओं की विविधता दिखला रहे थे। उनके रहस्यमय प्रदर्शन के पीछे यही अर्थ है। श्री चैतन्य महाप्रभु की कृपा से राजा यह समझ सके कि वे दोनों किस तरह एक-दूसरे की लीलाओं का आनन्द ले रहे थे। दूसरा रहस्यमय प्रदर्शन यह था कि महाप्रभु एक ही साथ सातों दलों में उपस्थित थे। श्री चैतन्य महाप्रभु की कृपा से राजा इसे भी समझ सके।


## Verse md.13.61
साक्षाते ना देय देखा, परोक्षे त’ दया ।
के बुझिते पारे चैतन्य-चन्द्रेर माया ॥६१॥
*साक्षाते —साक्षात् ; ना —नहीं ; देय —दिया ; देखा —भेंट ; परोक्षे —अप्रत्यक्ष रूप से ; त’ —निस्सन्देह ; दया —कृपा की ; के —कौन ; बुझिते —समझ ; पारे —सकता है ; चैतन्य-चन्द्रेर —श्री चैतन्य महाप्रभु की ; माया —अन्तरंगा शक्ति।*


### अनुवाद
यद्यपि राजा को मिलने से मना कर दिया गया था, किन्तु अप्रत्यक्ष रूप से उन पर अहैतुकी कृपा प्रदान की गई थी। भला श्री चैतन्य महाप्रभु की अन्तरंगा शक्ति को कौन समझ सकता है?


### तात्पर्य
चूँकि महाप्रभु जगद्-गुरु की भूमिका अदा कर रहे थे , अतएव उन्होंने राजा से भेंट करना स्वीकार नहीं किया , क्योंकि राजा संसारी व्यक्ति होता है , जो कामिनी तथा कंचन में रुचि रखता है। निस्सन्देह , राजा शब्द मात्र उस व्यक्ति का निर्देश करता है , जो सदा कंचन तथा कामिनी से घिरा रहता है। संन्यासी के रूप में श्री चैतन्य महाप्रभु कामिनी तथा कंचन दोनों से डरते थे। राजा शब्द ही संन्यासी के लिए घृणित है। इसीलिए श्री चैतन्य महाप्रभु ने राजा से मिलने से इनकार कर दिया था , किन्तु महाप्रभु की अहैतुकी कृपा से राजा को अप्रत्यक्ष रीति से महाप्रभु के रहस्यमय कार्यों का पता चल चुका था। श्री चैतन्य महाप्रभु के कार्यों से कभी-कभी ऐसा प्रदर्शित होता था कि वे पूर्ण पुरुषोत्तम भगवान् हैं और कभी-कभी लगता था कि वे भक्त हैं। केवल शुद्ध भक्त ही ऐसे दोनो प्रकार के रहस्यमय कार्यों की प्रशंसा कर सकते हैं।


## Verse md.13.62
सार्वभौम, काशी-मिश्र,——दुइ महाशय ।
राजारे प्रसाद देखि’ हइला विस्मय ॥६२॥
*सार्वभौम —सार्वभौम भट्टाचार्य ; काशी-मिश्र —काशी मिश्र ; दुइ महाशय —दोनों महाशय ; राजारे —राजा पर ; प्रसाद —कृपा ; देखि’ —देखकर ; हइला —हो गये ; विस्मय —विस्मित।*


### अनुवाद
जब सार्वभौम भट्टाचार्य तथा काशी मिश्र महोदयों ने राजा के ऊपर महाप्रभु की अहैतुकी कृपा देखी, तो वे चकित रह गये।


## Verse md.13.63
एइ-मत लीला प्रभु कैल कत-क्षण ।
आपने गायेन, नाचा’न निज-भक्त-गण ॥६३॥
*एइ-मत —इस प्रकार ; लीला —लीलाएँ ; प्रभु —श्री चैतन्य महाप्रभु ने ; कैल —कीं ; कत-क्षण —कुछ समय के लिए ; आपने गायेन —स्वयं गाकर ; नाचा’न —नचवाया ; निज-भक्त-गण —अपने निजी भक्तों को।*


### अनुवाद
श्री चैतन्य महाप्रभु ने कुछ समय तक अपनी लीलाएँ इसी प्रकार से कीं। वे स्वयं गा रहे थे और उन्होंने अपने संगियों को नाचने के लिए प्रेरित किया।


## Verse md.13.64
कभु एक मूर्ति, कभु हन बहु-मूर्ति ।
कार्य-अनुरूप प्रभु प्रकाशये शक्ति ॥६४॥
*कभु —कभी ; एक मूर्ति —एक रूप ; कभु —कभी ; हन —हो जाते हैं ; बहु-मूर्ति —बहु-मूर्ति ; कार्य-अनुरूप —कार्य के अनुसार ; प्रभु —श्री चैतन्य महाप्रभु ; प्रकाशये —दिखाते हैं ; शक्ति —अपनी अन्तरंगा शक्ति।*


### अनुवाद
महाप्रभु अपनी आवश्यकता के अनुसार कभी एक रूप प्रदर्शित करते, तो कभी अनेक। ऐसा उनकी अन्तरंगा शक्ति द्वारा सम्पन्न हो रहा था।


## Verse md.13.65
लीलावेशे प्रभुर नाहि निजानुसन्धान ।
इच्छा जानि ‘लीला शक्ति’ करे समाधान ॥६५॥
*लीला-आवेशे —दिव्य लीलाओं के आवेश में ; प्रभुर —श्री चैतन्य महाप्रभु को ; नाहि —नहीं था ; निज-अनुसन्धान —अपने बारे में स्मृति ; इच्छा जानि —उनकी इच्छा जानकर ; लीला शक्ति —लीला शक्ति ; करे —की ; समाधान —सभी व्यवस्था।*


### अनुवाद
महाप्रभु अपनी दिव्य लीलाओं के दौरान अपने आपको भूल गये, किन्तु उनकी अन्तरंगा शक्ति (लीला शक्ति) ने उनके मनोभावों को जानते हुए सारी व्यवस्था कर दी।


### तात्पर्य
श्वेताश्वतर उपनिषद ( ६.८) में कहा गया है:

‘‘ भगवान् की अनेक शक्तियाँ हैं , जो इतनी सुन्दरता से कार्य करती हैं कि सारी चेतना , बल तथा कार्य भगवान् की इच्छा से ही निर्देशित होते हैं।’’

श्री चैतन्य महाप्रभु ने अपनी योगशक्ति का प्रदर्शन एक ही समय प्रत्येक संकीर्तन टोली में उपस्थित रहकर किया। अधिकांश लोगों ने सोचा कि वे एक जगह पर ही थे , किन्तु कुछ लोगों ने देखा कि वे अनेक थे। अन्तरंग भक्त जान गये कि महाप्रभु एक होकर भी अपने आपको संकीर्तन टोलियों में अनेक रूपों में प्रदर्शित कर रहे हैं। जब श्री चैतन्य महाप्रभु नाचने लगे , तो वे अपने आपको भूल गये और भाव-आनन्द में निमग्न हो गये। किन्तु उनकी अन्तरंगा शक्ति ने सारी व्यवस्था ठीक-ठीक कर दी। अन्तरंगा शक्ति और बहिरंगा शक्ति में यही भेद है। भौतिक जगत् में काफी प्रयत्न करने के बाद ही बहिरंगा (भौतिक) शक्ति कार्य करती है , किन्तु भगवान् जब भी चाहते हैं , तो अन्तरंगा शक्ति द्वारा हर कार्य स्वत: सम्पन्न हो जाता है। उनकी इच्छा से सारे कार्य इतने सुचारु रूप से सम्पन्न हो जाते हैं कि ऐसा लगता है मानो स्वत: सम्पन्न हुए हों। कभी-कभी अन्तरंगा शक्तियों के कार्यकलाप भौतिक जगत् में भी प्रकट होते हैं। वास्तव में , भौतिक प्रकृति के छात्र एवं प्राय: समस्त कार्य भगवान् की अचिन्त्य शक्ति द्वारा ही सम्पन्न होते हैं , किन्तु भौतिक प्रकृति के तथाकथित विज्ञानी तथा छात्र अन्तत: यह समझ नहीं पाते कि सारी बातें किस तरह घटित हो रही हैं। वे इस निष्कर्ष पर पहुँचते हैं कि यह सब कुछ प्रकृति द्वारा हो रहा है , किन्तु वे यह नहीं जानते कि प्रकृति के पीछे शक्तिशाली पूर्ण पुरुषोत्तम भगवान् का हाथ है। इसकी व्याख्या भगवद्गीता ( ९.१०) में भगवान् कृष्ण द्वारा प्राप्त होती है:

‘‘ हे कुन्ती-पुत्र , यह भौतिक प्रकृति जो मेरी शक्तियों में से एक है , मेरी अध्यक्षता में कार्य करती है और यह समस्त चर तथा अचर प्राणियों को उत्पन्न करती है। इसके शासन में इस जगत् की बारम्बार सृष्टि और संहार होता रहता है।’’


## Verse md.13.66
पूर्वे यैछे रासादि लीला कैल वृन्दावने ।
अलौकिक लीला गौर कैल क्षणे क्षणे ॥६६॥
*पूर्वे —पहले ; यैछे —जैसे ; रास-आदि लीला —रास आदि लीलाएँ ; कैल —की ; वृन्दावने —वृन्दावन में ; अलौकिक —दिव्य ; लीला —लीलाएँ ; गौर —श्री चैतन्य महाप्रभु ने ; कैल —की ; क्षणे क्षणे —प्रतिक्षण।*


### अनुवाद
जिस तरह पूर्वकाल में श्रीकृष्ण ने वृन्दावन में रासलीला तथा अन्य लीलाएँ की थीं, उसी तरह श्री चैतन्य महाप्रभु प्रतिक्षण अलौकिक लीलाएँ कर रहे थे।


## Verse md.13.67
भक्त-गण अनुभवे, नाहि जाने आन ।
श्री-भागवत-शास्त्र ताहाते प्रमाण ॥६७॥
*भक्त-गण —सभी भक्त ; अनुभवे —अनुभव कर सके ; नाहि जाने —नहीं जानते ; आन —अन्य लोग ; श्री-भागवत-शास्त्र —श्रीमद्भागवत शास्त्र ; ताहाते —उस सम्बन्ध में ; प्रमाण —प्रमाण।*


### अनुवाद
केवल शुद्ध भक्तगण ही महाप्रभु को रथयात्रा के रथ के समक्ष नृत्य करने की अनुभूति कर सकते थे। अन्य लोग इसे नहीं समझ सके। भगवान् श्रीकृष्ण के विलक्षण नृत्य का वर्णन श्रीमद्भागवत में मिलता है।


### तात्पर्य
भगवान् कृष्ण ने रासलीला के समय अनेक रूपों में विस्तार कर लिया था और द्वारका में सोलह हजार पत्नियों से शादी करते समय भी उन्होंने अपना विस्तार कर लिया था। श्री चैतन्य महाप्रभु ने भी सात संकीर्तन दलों में एक ही साथ नृत्य करते समय वही विधि अपनाई। राजा प्रतापरुद्र समेत शुद्ध भक्तों ने इन विस्तारों की अनुभूति की। यद्यपि श्री चैतन्य महाप्रभु ने बाह्य औपचारिकतावश राजा प्रतापरुद्र से मिलने से इनकार कर दिया था , क्योंकि वे राजा थे , किन्तु महाप्रभु की विशेष कृपा से राजा प्रतापरुद्र महाप्रभु के सर्वाधिक अन्तरंग भक्तों में से एक बन गये। राजा प्रतापरुद्र श्री चैतन्य महाप्रभु को एक साथ सातों दलों में उपस्थित देख सके। श्रीमद्भागवत में पुष्टि की गई है कि जब तक कोई व्यक्ति भगवान् का शुद्ध भक्त नहीं होता , तब तक वह भगवान् के दिव्य रूपों के विस्तारों को नहीं देख सकता।


## Verse md.13.68
एइ-मत महाप्रभु करे नृत्य-रङ्गे ।
भासाइल सब लोक प्रेमेर तरङ्गे ॥६८॥
*एइ-मत —इस प्रकार ; महाप्रभु —श्री चैतन्य महाप्रभु ने ; करे —किया ; नृत्य-रङ्गे —आनन्दपूर्वक नृत्य ; भासाइल —डूब गये ; सब —सब ; लोक —लोग ; प्रेमेर तरङ्गे —प्रेम की तरंगों में।*


### अनुवाद
इस तरह श्री चैतन्य महाप्रभु ने परम प्रसन्न होकर नृत्य किया और प्रेम की तरंगों से सारे लोगों को आप्लावित कर दिया।


## Verse md.13.69
एइ-मत हैल कृष्णेर रथे आरोहण ।
तार आगे प्रभु नाचाइल भक्त-गण ॥६९॥
*एइ-मत —इस प्रकार ; हैल —हुआ ; कृष्णेर —भगवान् श्रीकृष्ण का ; रथे —रथ पर ; आरोहण —आरूढ़ ; तार आगे —उनके समक्ष ; प्रभु —श्री चैतन्य महाप्रभु ने ; नाचाइल —नचाया ; भक्त-गण —सभी भक्तों को।*


### अनुवाद
इस तरह भगवान् अपने जगन्नाथ रथ पर आरूढ़ हुए और श्री चैतन्य महाप्रभु ने अपने सारे भक्तों को रथ के समक्ष नाचने के लिए प्रोत्साहित किया।


## Verse md.13.70
आगे शुन जगन्नाथेर गुण्डिचा-गमन ।
तार आगे प्रभु यैछे करिला नर्तन ॥७०॥
*आगे —आगे ; शुन —सुनो ; जगन्नाथेर —भगवान् जगन्नाथ का ; गुण्डिचा-गमन —गुण्डीचा मन्दिर को जाना ; तार आगे —उनके समक्ष ; प्रभु —श्री चैतन्य महाप्रभु ; यैछे —जैसे ; करिला —किया ; नर्तन —नृत्य।*


### अनुवाद
आप कृपा करके वह वृतान्त सुनिये, जिस समय भगवान् जगन्नाथ गुण्डिचा मन्दिर जा रहे थे और महाप्रभु रथ के समक्ष नृत्य कर रहे थे।


## Verse md.13.71
एइ-मत कीर्तन प्रभु करिल कत-क्षण ।
आपन-उद्योगे नाचाइल भक्त-गण ॥७१॥
*एइ-मत —इस प्रकार ; कीर्तन —कीर्तन ; प्रभु —श्री चैतन्य महाप्रभु ; करिल —किया ; कत-क्षण —कुछ समय के लिए ; आपन —अपने ; उद्योगे —प्रयास से ; नाचाइल —नचवाया ; भक्त-गण —सभी भक्तों को।*


### अनुवाद
महाप्रभु ने कुछ समय तक कीर्तन किया और अपने प्रयास से सारे भक्तों को नाचने के लिए प्रेरित किया।


## Verse md.13.72
आपनि नाचिते यबे प्रभुर मन हैल ।
सात सम्प्रदाय तबे एकत्र करिल ॥७२॥
*आपनि —स्वयं ; नाचिते —नृत्य करने के लिए ; यबे —जब ; प्रभुर —श्री चैतन्य महाप्रभु का ; मन —अब ; हैल —हो गया ; सात सम्प्रदाय —सभी सात दलों को ; तबे —उस समय ; एकत्र करिल —एकत्र किया।*


### अनुवाद
जब महाप्रभु का मन नाचने को हुआ, तो सातों टोलियाँ आकर मिल गईं।


## Verse md.13.73
श्रीवास, रामाइ, रघु, गोविन्द, मुकुन्द ।
हरिदास, गोविन्दानन्द, माधव, गोविन्द ॥७३॥
*श्रीवास —श्रीवास ; रामाइ —रामाइ ; रघु —रघु ; गोविन्द —गोविन्द ; मुकुन्द —मुकुन्द ; हरिदास —हरिदास ; गोविन्दानन्द —गोविन्दानन्द ; माधव —माधव ; गोविन्द —गोविन्द।*


### अनुवाद
श्रीवास, रामाइ, रघु, गोविन्द, मुकुन्द, हरिदास, गोविन्दानन्द, माधव तथा गोविन्द इत्यादि महाप्रभु के सभी भक्त इकट्ठे हो गये।


## Verse md.13.74
उद्दण्ड-नृत्ये प्रभुर यबे हैल मन ।
स्वरूपेर सङ्गे दिल एइ नव जन ॥७४॥
*उद्दण्ड-नृत्ये —ऊँचा कूदकर नृत्य करने का ; प्रभुर —श्री चैतन्य महाप्रभु का ; यबे —जब ; हैल मन —मन हुआ ; स्वरूपेर —स्वरूप दामोदर ; सङ्गे —के साथ ; दिल —दिये ; एइ —ये ; नव जन —नौ भक्त।*


### अनुवाद
जब श्री चैतन्य महाप्रभु का ऊँचे कूदते हुए नृत्य करने का मन हुआ, तो उन्होंने इन नौ लोगों को स्वरूप दामोदर के अधीन कर दिया।


## Verse md.13.75
एइ दश जन प्रभुर सङ्गे गाय, धाय ।
आर सब सम्प्रदाय चारि दिके गाय ॥७५॥
*एइ दश जन —ये दस भक्त ; प्रभुर —श्री चैतन्य महाप्रभु ; सङ्गे —के साथ ; गाय —कीर्तन कर रहे थे ; धाय —दौड़े ; आर —अन्य ; सब —सब ; सम्प्रदाय —भक्तों के दल ; चारि दिके —चारों ओर ; गाय —कीर्तन किया।*


### अनुवाद
ये भक्त (स्वरूप दामोदर तथा उनके अधीनस्थ भक्त) महाप्रभु के साथ-साथ गाते थे और उन्हीं के साथ दौड़ते भी थे। भक्तों के अन्य समूह भी गाते थे।


## Verse md.13.76
दण्डवत्करि, प्रभु युड़ि’ दुइ हात ।
ऊर्ध्व-मुखे स्तुति करे देखि’ जगन्नाथ ॥७६॥
*दण्डवत् करि —दण्डवत् करके ; प्रभु —श्री चैतन्य महाप्रभु ; युड़ि’ —जोड़कर ; दुइ हात —दोनों हाथ ; ऊर्ध्व-मुखे —मुख ऊपर उठाकर ; स्तुति करे —प्रार्थना करते ; देखि’ —दर्शन करते हुए ; जगन्नाथ —भगवान् जगन्नाथ के विग्रह का।*


### अनुवाद
महाप्रभु ने हाथ जोड़कर नमस्कार करते हुए अपना मुख जगन्नाथजी की ओर उठाया और इस प्रकार प्रार्थना की।


## Verse md.13.77
नमो ब्रह्मण्य-देवाय गो-ब्राह्मण-हिताय च ।
जगद्धिताय कृष्णाय गोविन्दाय नमो नम: ॥७७॥
*नम: —नमस्कार हो ; ब्रह्मण्य-देवाय —ब्राह्मणों द्वारा पूजनीय भगवान् को ; गो-ब्राह्मण —गौऔं और ब्राह्मणों के ; हिताय —हित के लिए ; च —भी ; जगत्-हिताय —जो सारे जगत् का हित करते हैं ; कृष्णाय —कृष्ण को ; गोविन्दाय —गोविन्द को ; नम: नम: —बारम्बार नमस्कार।*


### अनुवाद
‘‘‘मैं उन भगवान् कृष्ण को सादर नमस्कार करता हूँ, जो समस्त ब्राह्मणों के आराध्य देव हैं, जो गायों तथा ब्राह्मणों के शुभचिन्तक हैं तथा जो सदैव सारे जगत् को लाभ पहुँचाते हैं। मैं कृष्ण तथा गोविन्द के नाम से विख्यात भगवान् को बारम्बार नमस्कार करता हूँ।’


### तात्पर्य
यह श्लोक विष्णु पुराण ( १.१९.६५) से लिया गया है।


## Verse md.13.78
जयति जयति देवो देवकी-नन्दनोऽसौ
जयति जयति कृष्णो वृष्णि-वंश-प्रदीप: ।
जयति जयति मेघ-श्यामल: कोमलाङ्गो
जयति जयति पृथ्वी-भार-नाशो मुकुन्द: ॥७८॥
*जयति —जय हो ; जयति —जय हो ; देव: —पूर्ण पुरूषोत्तम भगवान् की ; देवकी-नन्दन: —देवकी के पुत्र की ; असौ —वे ; जयति जयति —जय हो ; कृष्ण: —भगवान् कृष्ण की ; वृष्णि-वंश-प्रदीप: —वृष्णि वंश की ज्योति ; जयति जयति —जय हो ; मेघ-श्यामल: —पूर्ण पुरुष भगवान् को जो श्याम मेघ की तरह दिखते हैं ; कोमल-अङ्ग: —जिनका तन कमल की भाँति कोमल है ; जयति जयति —जय हो ; पृथ्वी-भार-नाश: —जो सारे संसार को इसके भार से उबारने वाले हैं ; मुकुन्द: —सबको मुक्ति प्रदान करने वाले।*


### अनुवाद
‘‘‘उन पूर्ण पुरुषोत्तम भगवान् की जय हो, जो देवकी-पुत्र कहलाते हैं! उन पूर्ण पुरुषोत्तम भगवान् की जय हो, जो वृष्णि-वंश के दीपक हैं! उन पूर्ण पुरुषोत्तम भगवान् की जय हो, जिनके शरीर की कान्ति नये बादल की तरह है और जिनका शरीर कमल के फूल के समान कोमल है! उन पूर्ण पुरुषोत्तम भगवान् की जय हो, जो संसार का असुरों के भार से उद्धार करने के लिए इस पृथ्वी पर प्रकट हुए हैं और जो हर एक को मुक्ति दे सकते हैं!’

तात्पर्य॒: यह श्लोक मुकुन्द माला ( ३) से लिया गया है।


## Verse md.13.79
जयति जन-निवासो देवकी-जन्म-वादो
यदु-वर-परिषत्स्वैर्दोर्भिरस्यन्नधर्मम् ।
स्थिर-चर-वृजिन-घ्न: सुस्मित-श्री-मुखेन
व्रज-पुर-वनितानां वर्धयन्काम-देवम् ॥७९॥
*जयति —नित्य महिमायुक्त रहने वाले ; जन-निवास: —जो मनुष्यों में यदुवंश के सदस्यों की तरह रहते हैं और सभी जीवों के परम आश्रय हैं ; देवकी-जन्म-वाद: —जो देवकी के पुत्र के रूप में प्रसिद्ध हैं (कोई भी वास्तव में पूर्ण पुरूषोत्तम भगवान् का माता-पिता नहीं बन सकता। इसलिए देवकी-जन्म-वाद: का अर्थ यह है कि वे देवकी के पुत्र के रूप में जाने जाते हैं। इसी प्रकार वे माता यशोदा , वसुदेव तथा नन्द महाराज के पुत्र के रूप में भी जाने जाते हैं) ; यदु-वर-परिषत् —यदुकुल के सदस्यों या वृन्दावन के ग्वालों द्वारा सेवित (ये सभी परम भगवान् के नित्य पार्षद व नित्य सेवक हैं) ; स्वै: दोर्भि: —अपनी भुजाओं द्वारा अथवा अर्जुन जैसे भक्तों द्वारा जो उनकी भुजाओं के समान हैं ; अस्यन् —मारने वाले ; अधर्मम् —दैत्यों अथवा अशुभ तत्त्वों को ; स्थिर-चर-वृजिन-घ्न: —सभी चर-अचर जीवों के दुर्भाग्य का नाश करने वाले ; सु-स्मित —सदा मुसकाने वाले ; श्री-मुखेन —अपने सुन्दर मुख से ; व्रज-पुर-वनितानाम् —वृन्दावन की गोपियों की ; वर्धयन् —बढ़ाने वाले ; काम-देवम् —काम-इच्छाओं को।*


### अनुवाद
‘‘‘भगवान् श्रीकृष्ण जननिवास हैं अर्थात् समस्त जीवों के परम आश्रय हैं और वे देवकीनन्दन या यशोदानन्दन भी कहलाते हैं। वे यदुवंश के मार्गदर्शक हैं और वे अपनी बलशाली भुजाओं से समस्त अशुभ वस्तुओं का तथा अपवित्र मनुष्यों का वध करते हैं। अपनी उपस्थिति से वे उन समस्त वस्तुओं का विनाश करते हैं, जो चर तथा अचर जीवों के लिए अशुभ वस्तुओं का विनाश करते हैं। उनका हँसमुख आनन्ददायक मुख वृन्दावन की गोपियों की कामेच्छाओं को बढ़ाने वाला है। वे विजयी और सुखी हों।’’


### तात्पर्य
यह श्लोक श्रीमद्भागवत से (१०.९०.४८) से लिया गया है।


## Verse md.13.80
नाहं विप्रो न च नर-पतिर्नापि वैश्यो न शूद्रो
नाहं वर्णी न च गृह-पतिर्नो वनस्थो यतिर्वा ।
किन्तु प्रोद्यन्निखिल-परमानन्द-पूर्नामृताब्धेर्
गोपी-भर्तु: पद-कमलयोर्दास-दासानुदास: ॥८०॥
*न —नहीं ; अहम् —मैं ; विप्र: —ब्राह्मण ; न —नहीं ; च —भी ; नर-पति: —राजा अथवा क्षत्रिय ; न —नहीं ; अपि —भी ; वैश्य: —वैश्य ; न —नहीं ; शूद्र: —शूद्र ; न —नहीं ; अहम् —मैं ; वर्णी —किसी भी वर्ण का अथवा ब्रह्मचारी (ब्रह्मचारी किसी भी वर्ण का हो सकता है। कोई भी ब्रह्मचारी बन सकता है।) ; न —नहीं ; च —भी ; गृह-पति: —गृहस्थ ; नो —नही ; वन-स्थ: —वानप्रस्थ , वह जो पारिवारिक जीवन से निवृत्ति के बाद वन में जाता है और पारिवारिक जीवन से अनासक्त होना सीखता है ; यति: —साधु , संन्यासी ; वा —अथवा ; किन्तु —किन्तु ; प्रोद्यन् —बुद्धिमान ; निखिल —सर्वत्र ; परम-आनन्द —दिव्य आनन्द सहित ; पूर्ण —पूर्ण ; अमृत-अब्धे: —अमृत के सागर ; गोपी-भर्तु: —गोपियों के रखवाले परम पुरुष के ; पद-कमलयो: —दोनों चरणकमलों के ; दास —दास का ; दास-अनुदास: —दासों का दास।*


### अनुवाद
‘‘‘मैं न तो ब्राह्मण हूँ, न क्षत्रिय, न वैश्य, न ही शूद्र हूँ। न ही मैं ब्रह्मचारी, गृहस्थ, वानप्रस्थ या संन्यासी हूँ। मैं तो गोपियों के भर्ता भगवान् श्रीकृष्ण के चरणकमलों के दास के दास का भी दास हूँ। वे अमृत के सागर के तुल्य हैं और विश्व के दिव्य आनन्द के कारणस्वरूप हैं। वे सदैव तेजोमय रहते हैं।’’’


### तात्पर्य
यह श्लोक श्रील रूप गोस्वामी कृत काव्यसंग्रह पद्यावली ( ७४) से है।


## Verse md.13.81
एत पड़ि’ पुनरपि करिल प्रणाम
योड-हाते भक्त-गण वन्दे भगवान् ॥८१॥
*एत पड़ि’ —ये पढ़कर ; पुनरपि —दोबारा ; करिल —भगवान् ने किया ; प्रणाम —प्रणाम ; योड़-हाते —हाथ जोड़कर ; भक्त-गण —सभी भक्तों ने ; वन्दे —स्तुति की ; भगवान् —भगवान् की।*


### अनुवाद
शास्त्र के इन श्लोकों को सुनाने के बाद महाप्रभु ने पुन: नमस्कार किया और सारे भक्तों ने भी हाथ जोड़कर पूर्ण पुरुषोत्तम भगवान् की वन्दना की।


## Verse md.13.82
उद्दण्ड नृत्य प्रभु करिया हुङ्कार ।
चक्र-भ्रमि भ्रमे यैछे अलात-आकार ॥८२॥
*उद्दण्ड —कूदते हुए ; नृत्य —नाचते हुए ; प्रभु —श्री चैतन्य महाप्रभु ; करिया —करते हुए ; हुङ्कार —ऊँची ध्वनि ; चक्र-भ्रमि —चकरी की भाँति घूमते हुए ; भ्रमे —घूमने लगे ; यैछे —जैसे ; अलात-आकार —अग्निपुंज।*


### अनुवाद
जब श्री चैतन्य महाप्रभु बादलों जैसी गर्जना करते हुए और चक्र की तरह चक्कर लगाते हुए ऊँचा उछल-उछलकर नाच रहे थे, तब वे घूमते अग्निपुंज की तरह लग रहे थे।


### तात्पर्य
यदि जलती लकड़ी को तेजी से घुमायी जाए , तो वह अग्नि के चक्र जैसी प्रतीत होती है। यह अलात-आकार या आलात चक्र अर्थात् आग का गोला कहलाता है। यह पूरा गोला अग्नि का नहीं होता , अपितु एक ही जलती लकड़ी हिल रही होती है। इसी प्रकार श्री चैतन्य महाप्रभु एक व्यक्ति हैं , किन्तु जब वे नाच रहे थे और गोलाकार ऊँचा कूद रहे थे तो वे अलात-चक्र जैसे लग रहे थे।


## Verse md.13.83
नृत्ये प्रभुर याहाँ याँहा पड़े पद-तल ।
ससागर-शैल मही करे टलमल ॥८३॥
*नृत्ये —नाचते समय ; प्रभुर —श्री चैतन्य महाप्रभु के ; याहाँ याँहा —जहाँ जहाँ ; पड़े —छुए ; पद-तल —उनके चरण ; स-सागर —समुद्रों के साथ ; शैल —पहाड़ और पर्वत ; मही —धरती ; करे —करने लगी ; टलमल —हिलने लगे।*


### अनुवाद
नाचते समय महाप्रभु जहाँ कहीं भी चरण रखते थे, पूरी धरती पर्वतों तथा समुद्रों समेत हिलती-डुलती प्रतीत हो रही थी।


## Verse md.13.84
स्तम्भ, स्वेद, पुलक, अश्रु, कम्प, वैवर्ण्य ।
नाना-भावे विवशता, गर्व, हर्ष, दैन्य ॥८४॥
*स्तम्भ —स्तम्भित होकर ; स्वेद —पसीना ; पुलक —रोमांच ; अश्रु —अश्रु ; कम्प —कम्पन ; वैवर्ण्य —रंग-परिवर्तन ; नाना-भावे —अनेक प्रकार से ; विवशता —असहायता ; गर्व —गर्व ; हर्ष —हर्ष ; दैन्य —विनम्रता।*


### अनुवाद
जब चैतन्य महाप्रभु नाच रहे थे, तब उनके शरीर में आनन्द के विविध दिव्य विकार उत्पन्न हो उठे। कभी ऐसा लगता मानों वे जड़ हो गये हों। कभी उनके शरीर के रोंगटे खड़े हो जाते। कभी उन्हें पसीना आ जाता, कभी वे रोते, कभी वे काँपने लगते, कभी उनके शरीर का रंग बदल जाता और कभी उनके शरीर में विवशता, गर्व, हर्ष और दैन्य के लक्षण प्रकट हो आते।


## Verse md.13.85
आछाड़ खाञा पड़े भूमे गड़ि’ याय ।
सुवर्ण-पर्वत यैछे भूमेते लोटाय ॥८५॥
*आछाड़ खाञा —पछाड़ खाकर ; पड़े —गिर पड़े ; भूमे —भूमि पर ; गड़ि’ —लोटते हुए ; याय —गये ; सुवर्ण-पर्वत —एक स्वर्ण पर्वत ; यैछे —जैसे ; भूमेते —भूमि पर ; लोटाय —लोट रहा है।*


### अनुवाद
जब श्री चैतन्य महाप्रभु नाचते हुए पछाड़ खाकर गिरते तो वे भूमि पर लोटने लगते। उस समय ऐसा प्रतीत होता मानो सुवर्ण पर्वत भूमि पर लोट रहा हो।


## Verse md.13.86
नित्यानन्द-प्रभु दुइ हात प्रसारिया ।
प्रभुरे धरिते चाहे आश-पाश धाञा ॥८६॥
*नित्यानन्द-प्रभु —नित्यानन्द प्रभु ; दुइ —दोनों ; हात —हाथ ; प्रसारिया —फैलाकर ; प्रभुरे —श्री चैतन्य महाप्रभु को ; धरिते —पकड़ने के लिए ; चाहे —चाहते ; आश-पाश —यहाँ वहाँ ; धाञा —दौड़कर।*


### अनुवाद
यह देखकर नित्यानन्द प्रभु अपने दोनों हाथ फैलाकर इधर-उधर दौड़ रहे महाप्रभु को पकड़ने का प्रयास करते।


## Verse md.13.87
प्रभु-पाछे बुले आचार्य करिया हुङ्कार ।
‘हरि-बोल’ ‘हरि-बोल’ बले बार बार ॥८७॥
*प्रभु-पाछे —महाप्रभु के पीछे ; बुले —चल रहे थे ; आचार्य —अद्वैत आचार्य ; करिया —करके ; हुङ्कार —ऊँची ध्वनि ; हरि-बोल हरि-बोल —‘‘हरि बोल’’ कहते हुए ; बले —कहते थे ; बार बार —बारम्बार।*


### अनुवाद
अद्वैत आचार्य महाप्रभु के पीछे-पीछे चलते और बारम्बार जोर-जोर से ‘‘हरिबोल! हरिबोल!’’ का उच्चारण करते।


## Verse md.13.88
लोक निवारिते हैल तिन मण्डल ।
प्रथम-मण्डले नित्यानन्द महा-बल ॥८८॥
*लोक —लोगों को ; निवारिते —रोकने के लिए ; हैल —थे ; तिन —तीन ; मण्डल —चक्र ; प्रथम-मण्डले —पहले चक्र में ; नित्यानन्द —नित्यानन्द प्रभु ; महा-बल —महा बलवान।*


### अनुवाद
भीड़ को महाप्रभु के पास न आने से रोकने के लिए भक्तों ने तीन वर्तुल बना लिए थे। पहले वर्तुल का निर्देशन नित्यानन्द प्रभु कर रहे थे, जो साक्षात् बलराम अर्थात् महान् शक्ति के स्वामी हैं।


## Verse md.13.89
काशीश्वर गोविन्दादि यत भक्त-गण ।
हाताहाति करि’ हैल द्वितीय आवरण ॥८९॥
*काशीश्वर —काशीश्वर ; गोविन्द-आदि —गोविन्द आदि ; यत —सभी ; भक्त-गण —भक्तगण ; हाताहाति —हाथ से हाथ जोड़कर ; करि’ —करके ; हैल —हो गये ; द्वितीय —दूसरा ; आवरण —दायरा (चक्कर)।*


### अनुवाद
काशीश्वर तथा गोविन्द आदि सारे भक्तों ने एक-दूसरे का हाथ पकड़कर महाप्रभु के चारों ओर दूसरा वृत्त बना लिया।


## Verse md.13.90
बाहिरे प्रतापरुद्र लञा पात्र-गण ।
मण्डल हञा करे लोक निवारण ॥९०॥
*बाहिरे —बाहर ; प्रतापरुद्र —राजा प्रतापरुद्र ; लञा —लेकर ; पात्र-गण —अपने निजी साथियों को ; मण्डल —दायरा ; हञा —बनाकर ; करे —करते थे ; लोक —भीड़ को ; निवारण —रोकते थे।*


### अनुवाद
महाराज प्रतापरुद्र तथा उनके निजी सहायकों ने दोनों भीतरी वर्तुलों के चारों ओर एक तीसरा वर्तुल बना लिया, जिससे भीड़ अधिक निकट न आ सके।


## Verse md.13.91
हरिचन्दनेर स्कन्धे हस्त आलम्बिया ।
प्रभुर नृत्य देखे राजा आविष्ट हञा ॥९१॥
*हरिचन्दनेर —हरिचन्दन के ; स्कन्धे —कंधे पर ; हस्त —हाथ ; आलम्बिया —रखकर ; प्रभुर —श्री चैतन्य महाप्रभु का ; नृत्य देखे —नृत्य देखते थे ; राजा —महाराज प्रतापरुद्र ; आविष्ट हञा —अत्यन्त आवेश में।*


### अनुवाद
हरिचन्दन के कन्धों पर अपने हाथ रखकर राजा प्रतापरुद्र नृत्य करते हुए महाप्रभु का दर्शन कर सके और इससे वे अत्यधिक भावाविष्ट हो गये।


## Verse md.13.92
हेन-काले श्रीनिवास प्रेमाविष्ट-मन ।
राजार आगे रहि’ देखे प्रभुर नर्तन ॥९२॥
*हेन-काले —इस समय ; श्रीनिवास —श्रीदास ठाकुर ने ; प्रेम-आविष्ट-मन —अत्यन्त प्रेमाविष्ट मन से ; राजार आगे —राजा के समक्ष ; रहि’ —रहकर ; देखे —देखा ; प्रभुर —श्री चैतन्य महाप्रभु के ; नर्तन —नृत्य को।*


### अनुवाद
जब राजा नाच देख रहे थे, तब उनके आगे खड़े श्रीवास ठाकुर ने ज्योंही महाप्रभु को नाचते देखा, वे भावाविष्ट हो गये।


## Verse md.13.93
राजार आगे हरिचन्दन देखे श्रीनिवास ।
हस्ते ताँरे स्पर्शि’ कहे,——हओ एक-पाश ॥९३॥
*राजार आगे —राजा के समक्ष ; हरिचन्दन —हरिचन्दन ने ; देखे —देखा ; श्रीनिवास —श्रीवास ठाकुर को ; हस्ते —अपने हाथ से ; ताँरे —उनको ; स्पर्शि’ —स्पर्श करते हुए ; कहे —कहा ; हओ —कृपया हो जाओ ; एक-पाश —एक ओर।*


### अनुवाद
श्रीवास ठाकुर को राजा के सामने खड़े देखकर हरिचन्दन ने अपने हाथ से श्रीवास को छूकर एक ओर हटने के लिए अनुरोध किया।


## Verse md.13.94
नृत्यावेशे श्रीनिवास किछुइ ना जाने ।
बार बार ठेले, तेंहो क्रोध हैल मने ॥९४॥
*नृत्य-आवेशे —श्री चैतन्य महाप्रभु को नाचते हुए देखने में पूर्णरूपेण व्यस्त ; श्रीनिवास —श्रीवास ठाकुर ; किछुइ —कुछ भी ; ना —नहीं ; जाने —जान सके ; बार बार —बारम्बार ; ठेले —जब वह धकेलता था ; तेंहो —श्रीवास ; क्रोध —क्रुद्ध ; हैल —हो गये ; मने —मन में।*


### अनुवाद
श्री चैतन्य महाप्रभु को नृत्य करते हुए देखने में मग्न होने के कारण श्रीवास ठाकुर यह नहीं समझ पाये कि उन्हें क्यों छुआ और धकेला जा रहा था। जब उन्हें बारम्बार धकेला गया, तो वे नाराज हो उठे।


## Verse md.13.95
चापड़ मारिया तारे कैल निवारण ।
चापड़ खाञा क्रुद्ध हैला हरिचन्दन ॥९५॥
*चापड़ मारिया —थप्पड़ मारा ; तारे —उसको ; कैल निवारण —रोका ; चापद खाञा —थप्पड़ खाने से ; क्रुद्ध —क्रुद्ध ; हैला —हो गया ; हरिचन्दन —हरिचन्दन।*


### अनुवाद
श्रीवास ठाकुर ने हरिचन्दन को झापड़ मारा, ताकि वह उन्हें धकेलना बन्द करे। इससे हरिचन्दन नाराज हो गया।


## Verse md.13.96
क्रुद्ध हञा ताँरे किछु चाहे बलिबारे ।
आपनि प्रतापरुद्र निवारिल तारे ॥९६॥
*क्रुद्ध हञा —क्रुद्ध होकर ; ताँरे —श्रीवास ठाकुर को ; किछु —कुछ ; चाहे —चाहता था ; बलिबारे —कहना ; आपनि —स्वयं ; प्रतापरुद्र —राजा प्रतापरुद्र ने ; निवारिल —रोका ; तारे —उसको।*


### अनुवाद
जब क्रुद्ध हरिचन्दन श्रीवास ठाकुर से कुछ बोलने वाला था, तब प्रतापरुद्र महाराज ने खुद उसे रोका।


## Verse md.13.97
भाग्यवान्तुमि——इँहार हस्त-स्पर्श पाइला ।
आमार भाग्ये नाहि, तुमि कृतार्थ हैला ॥९७॥
*भाग्यवान् तुमि —तुम अति भाग्यशाली हो ; इँहार —श्रीवास ठाकुर के ; हस्त —हाथ का ; स्पर्श —स्पर्श ; पाइला —पाया है ; आमार भाग्ये —मेरे भाग्य में ; नाहि —ऐसा नहीं है ; तुमि —तुम ; कृत-अर्थ हैला —कृतार्थ हो गये हो।*


### अनुवाद
राजा प्रतापरुद्र ने कहा, ‘‘तुम अत्यन्त भाग्यशाली हो, क्योंकि श्रीवास ठाकुर ने तुम्हें अपने स्पर्श से कृतार्थ किया है। मैं इतना भाग्यशाली नहीं हूँ। तुम्हें उनके प्रति कृतज्ञता का अनुभव करना चाहिए।


## Verse md.13.98
प्रभुर नृत्य देखि’ लोके हैल चमत्कार ।
अन्य आछुक्, जगन्नाथेर आनन्द अपार ॥९८॥
*प्रभुर —श्री चैतन्य महाप्रभु का ; नृत्य —नृत्य ; देखि’ —देखकर ; लोके —प्रत्येक व्यक्ति ; हैल —हो गया ; चमत्कार —चकित ; अन्य आछुक् —दूसरों की बात छोड़ो ; जगन्नाथेर —भगवान् जगन्नाथ का ; आनन्द अपार —असीम आनन्द।*


### अनुवाद
चैतन्य महाप्रभु के नृत्य को देखकर हर व्यक्ति चकित था। यहाँ तक कि भगवान् जगन्नाथ भी उन्हें देखकर अतीव प्रसन्न हुए।


## Verse md.13.99
रथ स्थिर कैल, आगे ना करे गमन ।
अनिमिष-नेत्रे करे नृत्य दरशन ॥९९॥
*रथ —रथ ; स्थिर कैल —रोककर ; आगे —आगे ; ना —नहीं ; करे —करते थे ; गमन —प्रस्थान ; अनिमिष —बिना झपके ; नेत्रे —नेत्रों को ; करे —किए ; नृत्य —नृत्य ; दरशन —देखा।*


### अनुवाद
उनका रथ पूर्णतया स्थिर हो गया और जब तक जगन्नाथ अपलक नेत्रों से श्री चैतन्य महाप्रभु का नाच देखते रहे, तब तक रथ स्थिर खड़ा रहा।


## Verse md.13.100
सुभद्रा-बलरामेर हृदये उल्लास ।
नृत्य देखि’ दुइ जनार श्री-मुखेते हास ॥१००॥
*सुभद्रा —सुभद्रा देवी ; बलरामेर —और बलराम के ; हृदये —हृदयों में ; उल्लास —हर्ष ; नृत्य —नृत्य ; देखि’ —देखकर ; दुइ जनार —उन दोनों के ; श्री-मुखेते —सुन्दर मुखों पर ; हास —मुसकान।*


### अनुवाद
देवी सुभद्रा तथा भगवान् बलराम दोनों को अपने हृदयों में परम सुख तथा भाव का अनुभव हुआ। निस्सन्देह, वे नृत्य देखकर मुस्कुरा रहे थे।


## Verse md.13.101
उद्दण्ड नृत्ये प्रभुर अद्भुत विकार ।
अष्ट सात्त्विक भाव उदय हय सम-काल ॥१०१॥
*उद्दण्ड —कूदकर ; नृत्ये —नृत्य करने से ; प्रभुर —श्री चैतन्य महाप्रभु के ; अद्भुत —अद्भुत ; विकार —परिवर्तन ; अष्ट सात्त्विक —आठ प्रकार के दिव्य ; भाव —भाव ; उदय हय —उदय हो गये ; सम-काल —एक साथ।*


### अनुवाद
जब चैतन्य महाप्रभु नाच रहे थे और ऊँचे उछल रहे थे, तब उनके शरीर में आठ प्रकार के सात्त्विक भाव प्रकट हो आये। ये सारे लक्षण एकसाथ दृष्टिगोचर हो रहे थे।


## Verse md.13.102
मांस-व्रण सम रोम-वृन्द पुलकित ।
शिमुलीर वृक्ष येन कण्टक-वेष्टित ॥१०२॥
*मांस —चमड़ी ; व्रण —फुँसी ; सम —जैसे ; रोम-वृन्द —शरीर के बाल ; पुलकित —रोमांचित ; शिमुलीर वृक्ष —कपास-वृक्ष ; येन —जैसे ; कण्टक —काँटों से ; वेष्टित —घिर गया।*


### अनुवाद
उनके शरीर के रोंगटे खड़े हो गये। ऐसा लगा मानो उनकी चमड़ी में फोड़े फूट निकले हों। उनका शरीर काँटों से आवृत-सेमल वृक्ष के समान प्रतीत हो रहा था।


## Verse md.13.103
एक एक दन्तेर कम्प देखिते लागे भय ।
लोके जाने, दन्त सब खसिया पड़य ॥१०३॥
*एक एक —एक एक करके ; दन्तेर —दाँतों का ; कम्प —कम्पन ; देखिते —देखकर ; लागे —लगने लगा ; भय —भय ; लोके जाने —लोगों ने समझा ; दन्त —दाँत ; सब —सब ; खसिया —ढीले होकर ; पड़य —गिर जायेंगे।*


### अनुवाद
उनके दाँतों को कटकटाते देखकर लोग डर गये और उन्होंने यहाँ तक सोच लिया कि उनके दाँत गिर जायेंगे।


## Verse md.13.104
सर्वाङ्गे प्रस्वेद छुटे ताते रक्तोद्गम ।
‘जज गग’ ‘जज गग’——गद्गद-वचन ॥१०४॥
*सर्वाङ्गे —सारे शरीर पर ; प्रस्वेद —पसीना ; छुटे —बहने लगा ; ताते —इसके साथ ; रक्त-उद्गम —रक्त टपकने लगा ; जज गग जज गग —‘‘जज गग जज गग’’ जगन्नाथ नाम का संकेत करने की ध्वनि ; गद्गद —प्रसन्नता से गद्गद् हो गये ; वचन —शब्द।*


### अनुवाद
श्री चैतन्य महाप्रभु के सारे शरीर से पसीना बह रहा था और साथ ही रक्त फूट रहा था। वे भावावेश में ‘‘जज गग, जज गग’’ की रुँधी आवाज निकाल रहे थे।


## Verse md.13.105
जलयन्त्र-धारा यैछे वहे अश्रु-जल ।
आश-पाशे लोक यत भिजिल सकल ॥१०५॥
*जल-यन्त्र —पिचकारी से ; धारा —जल की धारा ; यैछे —जैसे ; वहे —निकल रही हो ; अश्रु-जल —नेत्रों से अश्रु-जल ; आश-पाशे —सभी ओर से ; लोक —लोग ; यत —जितने भी वहाँ थे ; भिजिल —भीग गये ; सकल —सब।*


### अनुवाद
महाप्रभु की आँखों से तेजी से अश्रु निकल रहे थे, मानो पिचकारी से जल निकल रहा हो, जिससे उनके चारों ओर खड़े लोग भीग गये।


## Verse md.13.106
देह-कान्ति गौर-वर्ण देखिये अरुण ।
कभु कान्ति देखि येन मल्लिका-पुष्प-सम ॥१०६॥
*देह-कान्ति —शरीर की कान्ति ; गौर-वर्ण —गौर वर्ण ; देखिये —हर एक ने देखा ; अरुण —गुलाबी ; कभु —कभी ; कान्ति —कान्ति ; देखि —देखकर ; येन —जैसे ; मल्लिका-पुष्प-सम —मल्लिका-पुष्प से मिलती हुई।*


### अनुवाद
सभी लोगों ने देखा कि उनके शरीर का रंग गोरे से गुलाबी हो गया है, जिससे उनकी देह की कान्ति मल्लिका फूल जैसी लग रही थी।


## Verse md.13.107
कभु स्तम्भ, कभु प्रभु भूमिते लोटाय ।
शुष्क-काष्ठ-सम पद-हस्त ना चलय ॥१०७॥
*कभु —कभी ; स्तम्भ —स्तम्भित ; कभु —कभी ; प्रभु —श्री चैतन्य महाप्रभु ; भूमिते —भूमि पर ; लोटाय —लोटते थे ; शुष्क —सूखी ; काष्ठ —लकड़ी ; सम —के समान ; पद-हस्त —पाँव तथा हाथ ; ना —नहीं ; चलय —हिलते थे।*


### अनुवाद
कभी वे स्तम्भित जान पड़ते और कभी जमीन पर लोटने लगते। कभी-कभी उनके हाथ तथा पाँव लकड़ी जैसे कड़े हो जाते, जिससे वे चल-फिर नहीं सकते थे।


## Verse md.13.108
कभु भूमे पड़े, कभु श्वास हय हीन ।
याहा देखि’ भक्त-गणेर प्राण हय क्षीण ॥१०८॥
*कभु —कभी ; भूमे —भूमि पर ; पड़े —गिरते थे ; कभु —कभी ; श्वास —सांस ; हय —होते थे ; हीन —विहीन ; लुप्त ; याहा देखि’ —जिसे देखकर ; भक्त-गणेर —भक्तों के ; प्राण —प्राण ; हय —होते थे ; क्षीण —निर्बल।*


### अनुवाद
जब महाप्रभु जमीन पर गिर पड़ते, तो कभी-कभी उनकी साँस रुक-सी जाती। जब भक्तों ने ऐसा देखा, तो उनके प्राण भी क्षीण हो गये।


## Verse md.13.109
कभु नेत्रे नासाय जल, मुखे पड़े फेन ।
अमृतेर धारा चन्द्र-बिम्बे वहे येन ॥१०९॥
*कभु —कभी ; नेत्रे —नेत्रों से ; नासाय —नासिकाओं से ; जल —पानी ; मुखे —मुख से ; पड़े —गिरता था ; फेन —झाग ; अमृतेर —अमृत की ; धारा —धाराएँ ; चन्द्र-बिम्बे —चाँद से ; वहे —बहती हों ; येन —जैसे।*


### अनुवाद
कभी उनकी आँखों से पानी बहता, तो कभी नासिकाओं से। उनके मुख से फेन गिरता। ऐसा प्रतीत होता मानो चन्द्रमा से अमृत की धाराएँ बह चली हों।


## Verse md.13.110
सेइ फेन लञा शुभानन्द कैल पान ।
कृष्ण-प्रेम-रसिक तेंहो महा-भाग्यवान् ॥११०॥
*सेइ फेन —वही झाग ; लञा —लेकर ; शुभानन्द —शुभानन्द नाम के एक भक्त ने ; कैल —किया ; पान —पान ; कृष्ण-प्रेम-रसिक —कृष्ण-प्रेम के रसिक ; तेंहो —वह ; महा-भाग्यवान् —अति भाग्यवान्।*


### अनुवाद
श्री चैतन्य महाप्रभु के मुख से जो फेन गिरा, उसे शुभानन्द ने पी लिया, क्योंकि वह महाभाग्यशाली था और कृष्ण-प्रेम रस का आस्वादन करने में पटु था।


## Verse md.13.111
एइ-मत ताण्डव-नृत्य कैल कत-क्षण ।
भाव-विशेषे प्रभुर प्रवेशिल मन ॥१११॥
*एइ-मत —इस प्रकार ; ताण्डव-नृत्य —ताण्डव नृत्य ; कैल —किया ; कत-क्षण —कुछ काल के लिए ; भाव-विशेषे —विशेष भाव में ; प्रभुर —श्री चैतन्य महाप्रभु का ; प्रवेशिल मन —मन प्रवेश कर गया।*


### अनुवाद
कुछ काल तक ऐसा प्रलयंकारी नृत्य करने के बाद महाप्रभु का मन प्रेमभाव में प्रविष्ट हुआ।


## Verse md.13.112
ताण्डव-नृत्य छाड़ि’ स्वरूपेरे आज्ञा दिल ।
हृदय जानिया स्वरूप गाइते लागिल ॥११२॥
*ताण्डव-नृत्य छाड़ि’ —ऐसा ताण्डव नृत्य त्यागकर ; स्वरूपेरे —स्वरूप दामोदर को ; आज्ञा दिल —आज्ञा दी ; हृदय —मन ; जानिया —जानकर ; स्वरूप —स्वरूप दामोदर ; गाइते लागिल —गाने लगे।*


### अनुवाद
नाचना छोड़कर महाप्रभु ने स्वरूप दामोदर को गाने के लिए आज्ञा दी। उनके मन की बात समझकर स्वरूप दामोदर इस प्रकार गाने लगे।


## Verse md.13.113
‘‘‘सेइ त पराण-नाथ पाइनु ।
याहा लागि’ मदन-दहने झुरि’ गेनु’’’ ॥११३॥
*सेइ त —वही निस्सन्देह ; पराण-नाथ —मेरे प्राणनाथ ; पाइनु —मैंने पा लिये हैं ; याहा लागि’ —जिनके लिए ; मदन-दहने —मदन (कामदेव) द्वारा जलना ; झुरि’ गेनु —मैं सूख गया।*


### अनुवाद
‘‘‘अब मुझे अपने जीवन के स्वामी प्राप्त हो गये हैं, जिनके बिना मैं कामदेव द्वारा दग्ध हो रही थी और सूखी जा रही थी।’’’


### तात्पर्य
यह गीत कुरुक्षेत्र नामक पुण्य स्थान पर कृष्ण से श्रीमती राधारानी के मिलन का सूचक है , जहाँ भगवान् श्रीकृष्ण अपने भाई तथा बहन के साथ सूर्यग्रहण के अवसर पर गये थे। यह कृष्ण से विरह का गीत है। जब श्रीमती राधारानी कृष्ण से कुरुक्षेत्र में मिलीं , तो उन्हें वृन्दावन में श्रीकृष्ण के घनिष्ठ सान्निध्य का स्मरण हो आया और उन्होंने सोचा , ‘‘ अब मुझे अपने जीवन के स्वामी मिल गये हैं। उसकी अनुपस्थिति में मैं कामदेव के बाण से जल रही थी और सूखी जा रही थी। अब मुझे पुन: अपना जीवन मिल गया।’’


## Verse md.13.114
एइ धुया उच्चै:-स्वरे गाय दामोदर ।
आनन्दे मधुर नृत्य करेन ईश्वर ॥११४॥
*एइ धुया —यह टेक ; उच्चै:-स्वरे —ऊँची आवाज में ; गाय —गाया ; दामोदर —दामोदर स्वरूप ; आनन्दे —अत्यन्त आनन्द में ; मधुर —मधुर ; नृत्य —नृत्य ; करेन —किया ; ईश्वर —महाप्रभु ने।*


### अनुवाद
जब स्वरूप दामोदर इस टेक को जोर-जोर से गा रहे थे, तब श्री चैतन्य महाप्रभु दिव्य आनन्द में मग्न होकर ताल पर फिर नृत्य करने लगे।


## Verse md.13.115
धीरे धीरे जगन्नाथ करेन गमन ।
आगे नृत्य करि’ चलेन शचीर नन्दन ॥११५॥
*धीरे धीरे —धीरे धीरे ; जगन्नाथ —भगवान् जगन्नाथ ने ; करेन —किया ; गमन —प्रस्थान ; आगे —आगे ; नृत्य —नृत्य ; करि’ —करते हुए ; चलेन —चले ; शचीर नन्दन —माता शची के पुत्र।*


### अनुवाद
तब जगन्नाथजी का रथ धीरे-धीरे चलने लगा और शचीमाता के पुत्र आगे बढ़कर रथ के समक्ष नाचने लगे।


## Verse md.13.116
जगन्नाथे नेत्र दिया सबे नाचे, गाय ।
कीर्तनीया सह प्रभु पाछे पाछे याय ॥११६॥
*जगन्नाथे —भगवान् जगन्नाथ पर ; नेत्र —आँखें ; दिया —टिकाकर ; सबे —सभी भक्तों ने ; नाचे गाय —नाचा और गाया ; कीर्तनीया —संकीर्तन करने वालों के ; सह —साथ ; प्रभु —श्री चैतन्य महाप्रभु ; पाछे पाछे —पीछे पीछे ; याय —आगे बढ़ने लगे।*


### अनुवाद
नाचते तथा गाते हुए, भगवान् जगन्नाथ के सामने जितने भक्त थे, वे उन्हीं पर आँखें टिकाये थे। तब चैतन्य महाप्रभु कीर्तनियों के साथ जुलूस के पिछले सिरे तक गये।


## Verse md.13.117
जगन्नाथे मग्न प्रभुर नयन-हृदय ।
श्री-हस्त-युगे करे गीतेर अभिनय ॥११७॥
*जगन्नाथे —भगवान् जगन्नाथ में ; मग्न —मग्न ; प्रभुर —श्री चैतन्य महाप्रभु के ; नयन-हृदय —नयन और मन ; श्री-हस्त-युगे —अपनी दोनों भुजाओं के साथ ; करे —किया ; गीतेर —गीत का ; अभिनय —अभिनय।*


### अनुवाद
चैतन्य महाप्रभु अपने नेत्रों तथा मन को भगवान् जगन्नाथ पर टिकाए हुए अपने दोनों हाथों से गीत का अभिनय करने लगे।


## Verse md.13.118
गौर यदि पाछे चले, श्याम हय स्थिरे ।
गौर आगे चले, श्याम चले धीरे-धीरे ॥११८॥
*गौर —श्री चैतन्य महाप्रभु ; यदि —यदि ; पाछे चले —पीछे चले जाते ; श्याम —भगवान् जगन्नाथ ; हय —हो जाते ; स्थिरे —स्थिर ; गौर —श्री चैतन्य महाप्रभु ; आगे चले —आगे चलते ; श्याम —भगवान् जगन्नाथ ; चले —चलने लगते ; धीरे-धीरे —धीरे धीरे।*


### अनुवाद
गीत का अभिनय करते हुए महाप्रभु कभी-कभी जुलूस में पिछड़ जाते। ऐसे अवसरों पर भगवान् जगन्नाथ स्थिर हो जाते। जब चैतन्य महाप्रभु पुन: आगे आ जाते, तो भगवान् जगन्नाथ का रथ पुन: धीरे-धीरे चल देता।


## Verse md.13.119
एइ-मत गौर-श्यामे, दोंहे ठेलाठेलि ।
स्वरथे श्यामेरे राखे गौर महा-बली ॥११९॥
*एइ-मत —इस प्रकार ; गौर-श्यामे —भगवान् जगन्नाथ तथा श्री चैतन्य महाप्रभु ; दोंहे —उन दोनों के मध्य ; ठेलाठेलि —आगे धकेलने की स्पर्धा ; स्व-रथे —अपने ही रथ में ; श्यामेरे —भगवान् जगन्नाथ ; राखे —रखते हैं ; गौर —श्री चैतन्य महाप्रभु ; महा-बली —अत्यन्त शक्तिशाली।*


### अनुवाद
इस तरह चैतन्य महाप्रभु तथा भगवान् जगन्नाथ में यह देखने की होड़ लगी थी कि कौन आगे निकल जाए। किन्तु चैतन्य महाप्रभु इतने बलशाली थे कि जगन्नाथजी को अपने रथ में प्रतीक्षा करनी पड़ती।


### तात्पर्य
अपने अनुभाष्य में श्रील भक्तिसिद्धान्त सरस्वती ठाकुर चैतन्य महाप्रभु के भावावेश का वर्णन इस प्रकार करते हैं। वृन्दावन में गोपियों का साथ छोड़कर महाराज नन्द के पुत्र श्रीकृष्ण द्वारका में अपनी लीलाओं में संलग्न हो गये। जब कृष्ण अपने भाई , बहन तथा अन्य लोगों के साथ द्वारका से कुरुक्षेत्र गये , तब वे वृन्दावन के निवासियों से पुन: मिले। श्री चैतन्य महाप्रभु कृष्ण को समझने के लिए श्रीमती राधारानी की भूमिका अदा कर रहे थे ( राधाभावद्युतिसुवलित ) । भगवान् जगन्नाथ कृष्ण हैं और श्रीकृष्ण चैतन्य महाप्रभु श्रीमती राधारानी हैं। चैतन्य महाप्रभु द्वारा जगन्नाथजी को गुण्डिचा मन्दिर की ओर ले जाना श्रीमती राधारानी द्वारा कृष्ण को वृन्दावन ले जाने जैसा था। श्री क्षेत्र , जगन्नाथ पुरी को कृष्ण की परम ऐश्वर्य लीलास्थली द्वारका क्षेत्र माना जाता है। किन्तु वे श्री चैतन्य महाप्रभु द्वारा छोटे से गाँव वृन्दावन ले जाये जा रहे थे , जहाँ के सारे निवासी कृष्ण के प्रेम से ओतप्रोत हैं। श्री क्षेत्र ऐश्वर्य लीला का स्थल है , जिस तरह वृन्दावन माधुर्य लीला का स्थल है। रथ के पीछे-पीछे श्री चैतन्य महाप्रभु के चलने का अर्थ यह था कि भगवान् जगन्नाथ अर्थात् कृष्ण वृन्दावन के निवासियों को भूल रहे हैं। यद्यपि कृष्ण ने वृन्दावन के निवासियों की उपेक्षा की थी , किन्तु वे उन्हें भुला नहीं पाये थे। इस तरह वे अपनी ऐश्वर्यपूर्ण रथयात्रा में वृन्दावन लौट रहे थे। श्री चैतन्य महाप्रभु श्रीमती राधारानी की भूमिका में परीक्षा ले रहे थे कि क्या भगवान् को वृन्दावन के निवासियों की अब भी याद आती है या नहीं। जब चैतन्य महाप्रभु रथ से पिछड़ जाते , तो जगन्नाथ देव अर्थात् स्वयं कृष्ण श्रीमती राधारानी के मन को जान लेते। इसीलिए कभी-कभी जगन्नाथजी यह दिखाने के लिए नाचते हुए महाप्रभु से पिछड़ जाते कि वे श्रीमती राधारानी को भूले नहीं हैं। इस जगह भगवान् जगन्नाथ रथ का आगे बढ़ना रोक लेते और पूरी तरह रथ रोककर प्रतीक्षा करते। इस तरह जगन्नाथजी ने स्वीकार किया कि श्रीमती राधारानी के भाव के बिना वे सन्तुष्ट नहीं होंगे। जब जगन्नाथजी इस तरह प्रतीक्षा करते , तो गौरसुन्दर , चैतन्य महाप्रभु अपने श्रीमती राधारानी के भाव में कृष्ण के आगे आ जाते। ऐसे अवसरों पर भगवान् जगन्नाथ बहुत धीरे-धीरे आगे बढ़ते। इस तरह की पारस्परिक होड़ कृष्ण तथा राधारानी के प्रेम-व्यापार की अंग थी। महाप्रभु द्वारा जगन्नाथ के लिए और जगन्नाथ द्वारा श्रीमती राधारानी के लिए जो भाव की प्रतिस्पर्धा थी , उसमें चैतन्य महाप्रभु विजयी हुए।


## Verse md.13.120
नाचिते नाचिते प्रभुर हैला भावान्तर ।
हस्त तुलि’ श्लोक पड़े करि’ उच्चै:-स्वर ॥१२०॥
*नाचिते नाचिते —नाचते नाचते ; प्रभुर —श्री चैतन्य महाप्रभु का ; हैला —हो गया ; भाव-अन्तर —भाव-परिवर्तन ; हस्त तुलि’ —भुजाएँ उठाकर ; श्लोक पड़े —एक श्लोक पढ़ने लगे ; करि’ —करके ; उच्चै:-स्वर —ऊँची आवाज।*


### अनुवाद
जब श्री चैतन्य महाप्रभु नाच रहे थे, तो उनका भाव बदल गया। वे अपने दोनों हाथ ऊपर उठाकर ऊँचे स्वर से निम्नलिखित श्लोक सुनाने लगे।


## Verse md.13.121
य: कौमार-हर: स एव हि वरस्ता एव चैत्र-क्षपास्
ते चोन्मीलित-मालती-सुरभय: प्रौढ़ा: कदम्बानिला: ।
सा चैवास्मि तथापि तत्र सुरत-व्यापार-लीला-विधौ
रेवा-रोधसि वेतसी-तरु-तले चेत: समुत्कण्ठते ॥१२१॥
*य: —वही व्यक्ति जो ; कौमार-हर: —युवावस्था में मेरा चित्तचोर ; स: —वह ; एव हि —निस्सन्देह ; वर: —प्रेमी ; ता: —इन ; एव —अवश्य ; चैत्र-क्षपा: —चैत्र मास की चांदनी रातें ; ते —वे ; च —और ; उन्मीलित —खिले हुए ; मालती —मालती पुष्पों की ; सुरभय: —सुगन्ध ; प्रौढ़ा: —पूर्ण ; कदम्ब —कदम्भ पुष्प की सुगन्ध से ; अनिला: —पवन ; सा —वह ; च —भी ; एव —निस्सन्देह ; अस्मि —मैं हूँ ; तथापि —फिर भी ; तत्र —वहाँ ; सुरत-व्यापार —अन्तरंग व्यापार में ; लीला —लीलाओं के ; विधौ —रीति में ; रेवा —रेवा नदी के ; रोधसि —तट पर ; वेतसी —वेतसी नामक ; तरु-तले —वृक्ष के तले ; चेत: —मेरा मन ; समुत्कण्ठते —जाने को उत्सुक है।*


### अनुवाद
‘‘‘जिस व्यक्ति ने युवावस्था में मेरा हृदय चुरा लिया था, वही अब फिर से मेरा स्वामी है। ये चैत्र-मास की वही चाँदनी रातें हैं। वही मालती पुष्पों की सुगन्ध है और कदम्ब वन की वही मधुर वायु बह रही है। अपने घनिष्ठ सम्बन्ध में मैं वही प्रेमिका हूँ, फिर भी मेरा मन यहाँ सुखी नहीं है। मैं रेवा नदी के तट पर स्थित वेतसी वृक्ष के नीचे वापस जाने के लिए उत्सुक हूँ। यही मेरी उत्कण्ठा है।’’’


### तात्पर्य
यह श्रील रूप गोस्वामी कृत पद्यावली का (३८६) श्लोक है।


## Verse md.13.122
एइ श्लोक महाप्रभु पड़े बार बार ।
स्वरूप विना अर्थ केह ना जाने इहार ॥१२२॥
*एइ श्लोक —यह श्लोक ; महाप्रभु —श्री चैतन्य महाप्रभु ने ; पड़े —पढ़ा ; बार बार —बारम्बार ; स्वरूप विना —स्वरूप दामोदर के अतिरिक्त ; अर्थ —तात्पर्य ; केह —कोई भी ; ना जाने —नहीं जानता था ; इहार —इसका।*


### अनुवाद
श्री चैतन्य महप्रभु इस श्लोक को बारम्बार पढ़ रहे थे, किन्तु स्वरूप दामोदर के अलावा इसका अर्थ अन्य कोई नहीं समझ सका।


## Verse md.13.123
एइ श्लोकार्थ पूर्वे करियाछि व्याख्यान ।
श्लोकेर भावार्थ करि सङ्क्षेपे आख्यान ॥१२३॥
*एइ श्लोक-अर्थ —इस श्लोक का अर्थ ; पूर्वे —पहले ; करियाछि —मैंने की है ; व्याख्यान —व्याख्या ; श्लोकेर —उसी श्लोक का ; भाव-अर्थ —भावार्थ ; करि —मैं करता हूँ ; सङ्क्षेपे —संक्षेप में ; आख्यान —वर्णन।*


### अनुवाद
मैं इस श्लोक की व्याख्या पहले ही कर चुका हूँ। अब मैं संक्षेप में इसका वर्णन करूँगा।


### तात्पर्य
इस सम्बन्ध में देखें मध्यलीला , अध्याय १ , श्लोक ५३ , ७७-८० तथा ८२-८४।


## Verse md.13.124
पूर्वे यैछे कुरुक्षेत्रे सब गोपी-गण ।
कृष्णेर दर्शन पाञा आनन्दित मन ॥१२४॥
*पूर्वे यैछे —जैसे पहले ; कुरु-क्षेत्रे —कुरुक्षेत्र में ; सब गोपी-गण —वृन्दावन की सारी गोपियाँ ; कृष्णेर —भगवान् कृष्ण के ; दर्शन —दर्शन ; पाञा —पाकर ; आनन्दित मन —मन में अत्यन्त आनन्दित हुईं।*


### अनुवाद
पहले, जब वृन्दावन की सारी गोपियाँ कृष्ण से कुरुक्षेत्र की पवित्र भूमि में मिलीं, तो वे परम प्रसन्न हुईं।


## Verse md.13.125
जगन्नाथ देखि’ प्रभुर से भाव उठिल ।
सेइ भावाविष्ट हञा धुया गाओयाइल ॥१२५॥
*जगन्नाथ देखि’ —भगवान् जगन्नाथ को देखकर ; प्रभुर —श्री चैतन्य महाप्रभु का ; से भाव —वह भाव ; उठिल —उठा , जाग पड़ा ; सेइ —जो ; भाव-आविष्ट —भावाविष्ट होकर ; हञा —होकर ; धुया —स्थायी (टेक) ; गाओयाइल —गवाया।*


### अनुवाद
इसी तरह भगवान् जगन्नाथ का दर्शन करने के बाद श्री चैतन्य महाप्रभु में गोपी-भाव जाग्रत हुआ। इस भाव में मग्न होने के कारण उन्होंने स्वरूप दामोदर से कहा कि वे टेक गायें।


## Verse md.13.126
अवशेषे राधा कृष्णे करे निवेदन ।
सेइ तुमि, सेइ आमि, सेइ नव सङ्गम ॥१२६॥
*अवशेषे —अन्त में ; राधा —श्रीमती राधारानी ; कृष्णे —भगवान् कृष्ण को ; करे —किया ; निवेदन —निवेदन ; सेइ तुमि —आप वही कृष्ण हैं ; सेइ आमि —मैं वही राधारानी हूँ ; सेइ नव सङ्गम —हम पहले जैसे ही नये उत्साह में मिल रहे हैं।*


### अनुवाद
श्री चैतन्य महाप्रभु ने भगवान् जगन्नाथ से इस प्रकार कहा, ‘‘आप वही कृष्ण हैं और मैं वही राधारानी हूँ। हम पुन: उसी प्रकार मिल रहे हैं, जिस तरह हम अपने जीवन के प्रारम्भ में मिले थे।


## Verse md.13.127
तथापि आमार मन हरे वृन्दावन ।
वृन्दावने उदय कराओ आपन-चरण ॥१२७॥
*तथापि —फिर भी ; आमार —मेरा ; मन —मन ; हरे —आकर्षित करता है ; वृन्दावन —श्री वृन्दावन ; वृन्दावने —वृन्दावन में ; उदय कराओ —कृपया पुन: प्रकट कराओ ; आपन-चरण —अपने चरणकमलों की ज्योति।*


### अनुवाद
‘‘यद्यपि हम दोनों वही हैं, किन्तु आज भी मेरा मन वृन्दावन-धाम के प्रति आकृष्ट होता है। मेरी इच्छा है कि आप पुन: वृन्दावन में अपने चरणकमल रखें।


## Verse md.13.128
इहाँ लोकारण्य, हाती, घोड़ा, रथ-ध्वनि ।
ताहाँ पुष्पारण्य, भृङ्ग-पिक-नाद शुनि ॥१२८॥
*इहाँ —इस स्थान (कुरुक्षेत्र में) ; लोक-अरण्य —लोगों की बड़ी भीड़ ; हाती —हाथी ; घोड़ा —घोड़े ; रथ-ध्वनि —रथ-ध्वनि ; ताहाँ —वहाँ वृन्दावन में ; पुष्प-अरण्य —पुष्पों के उद्यान ; भृङ्ग —भौंरे ; पिक —पक्षियों की ; नाद —ध्वनि ; शुनि —मैं सुनती हूँ।*


### अनुवाद
‘‘कुरुक्षेत्र में लोगों की भीड़ है; उनके हाथी, घोड़े तथा घर्र घर्र करते रथ हैं। किन्तु वृन्दावन में फूलों के बाग हैं और उनमें मधुमक्खियों की गुंजार तथा पक्षियों की चहचहाहट सुनी जा सकती है।


## Verse md.13.129
इहाँ राज-वेश, सङ्गे सब क्षत्रिय-गण ।
ताहाँ गोप-वेश, सङ्गे मुरली-वादन ॥१२९॥
*इहाँ —यहाँ कुरुक्षेत्र में ; राज-वेश —राज-वेश में ; सङ्गे —आपके साथ ; सब —सभी ; क्षत्रिय-गण —महान् योद्धा ; ताहाँ —वहाँ वृन्दावन में ; गोप-वेश —गोप-वेश में ; सङ्गे —आपके संग ; मुरली-वादन —आप की दिव्य बाँसुरी का वादन।*


### अनुवाद
‘‘यहाँ कुरुक्षेत्र में आप राजसी वेश में हैं और आपके साथ बड़े-बड़े योद्धा हैं, किन्तु वृन्दावन में आप सामान्य ग्वालबाल की तरह अपनी सुन्दर मुरली लिए प्रकट हुए थे।


## Verse md.13.130
व्रजे तोमार सङ्गे येइ सुख-आस्वादन ।
सेइ सुख-समुद्रेर इहाँ नाहि एक कण ॥१३०॥
*व्रजे —वृन्दावन में ; तोमार —आपके ; सङ्गे —संग में ; येइ —जो ; सुख-आस्वादन —दिव्य आनन्द का आस्वादन ; सेइ —वह ; सुख-समुद्रेर —दिव्य आनन्द के सागर का ; इहाँ —यहाँ कुरुक्षेत्र में ; नाहि —नहीं हैं ; एक —एक ; कण —कण।*


### अनुवाद
‘‘यहाँ पर उस सुखसागर की एक बूँद भी नहीं है, जिसका आनन्द मैं वृन्दावन में आपके साथ लेती थी।


## Verse md.13.131
आमा लञा पुन: लीला करह वृन्दावने ।
तबे आमार मनो-वाञ्छा हय त’ पूरणे ॥१३१॥
*आमा लञा —मुझे लेकर ; पुन: —पुन: ; लीला —लीलाएँ ; करह —करो ; वृन्दावने —वृन्दावन में ; तबे —तब ; आमार मन:-वाञ्छा —मेरे मन की इच्छा ; हय —होगी ; त’ —निस्सन्देह ; पूरणे —पूर्ण।*


### अनुवाद
‘‘अतएव मैं आपसे प्रार्थना करती हूँ कि आप वृन्दावन आयें और मेरे साथ लीलाविलास करें। यदि आप ऐसा करेंगे, तो मेरी मनोकामना पूरी हो जायेगी।’’


## Verse md.13.132
भागवते आछे यैछे राधिका-वचन ।
पूर्वे ताहा सूत्र-मध्ये करियाछि वर्णन ॥१३२॥
*भागवते —श्रीमद्भागवत में ; आछे —है ; यैछे —जैसे ; राधिका-वचन —श्रीमती राधारानी का कथन ; पूर्वे —पहले ; ताहा —वह ; सूत्र-मध्ये —रूपरेखा में ; करियाछि वर्णन —मैंने वर्णन किया है।*


### अनुवाद
मैं पहले ही श्रीमद्भागवत से श्रीमती राधारानी के कथन का संक्षिप्त वर्णन कर चुका हूँ।


## Verse md.13.133
सेइ भावावेशे प्रभु पड़े आर श्लोक ।
सेइ सब श्लोकेर अर्थ नाहि बुझे लोक ॥१३३॥
*सेइ —उसी ; भाव-आवेशे —भावावेश में ; प्रभु —श्री चैतन्य महाप्रभु ; पड़े —पढ़ते हैं ; आर —एक अन्य ; श्लोक —श्लोक ; सेइ —वे ; सब श्लोकेर —सब श्लोकों का ; अर्थ —अर्थ ; नाहि —नहीं ; बुझे —समझते ; लोक —सामान्य लोग।*


### अनुवाद
श्री चैतन्य महाप्रभु ने उस भावावेश में अन्य कई श्लोक सुनाये, किन्तु सामान्य लोग उनका अर्थ नहीं समझ सके।


## Verse md.13.134
स्वरूप-गोसाञि जाने, ना कहे अर्थ तार ।
श्री-रूप-गोसाञि कैल से अर्थ प्रचार ॥१३४॥
*स्वरूप-गोसाञि —स्वरूप दामोदर गोस्वामी ; जाने —जानते हैं ; ना —नहीं ; कहे —किया ; अर्थ —अर्थ ; तार —उन श्लोकों के ; श्री-रूप-गोसाञि —श्री रूप गोस्वामी ; कैल —किया ; से —उस ; अर्थ —अर्थ का ; प्रचार —प्रचार।*


### अनुवाद
इन श्लोकों का अर्थ स्वरूप दामोदर गोस्वामी को ज्ञात था, किन्तु उन्होंने इसे प्रकट नहीं किया। फिर भी श्री रूप गोस्वामी ने इसका अर्थ विज्ञापित किया है।


## Verse md.13.135
स्वरूप सङ्गे यार अर्थ करे आस्वादन ।
नृत्य-मध्ये सेइ श्लोक करेन पठन ॥१३५॥
*स्वरूप सङ्गे —स्वरूप दामोदर गोस्वामी के संग में ; यार —जिसका ; अर्थ —अर्थ ; करे —करते हैं ; आस्वादन —आस्वादन ; नृत्य-मध्ये —नृत्य के मध्य ; सेइ श्लोक —वह श्लोक ; करेन पठन —पढ़ते हैं।*


### अनुवाद
नाचते हुए श्री चैतन्य महाप्रभु ने निम्नलिखित श्लोक पढ़ना शुरू किया, जिसका आस्वादन उन्होंने स्वरूप दामोदर गोस्वामी के साथ किया।


## Verse md.13.136
आहुश्च ते नलिन-नाभ पदारविन्दं
योगेश्वरैर्हृदि विचिन्त्यमगाध-बोधै: ।
संसार-कूप-पतितोत्तरणावलम्बं
गेहं जुषामपि मनस्युदियात्सदा न: ॥१३६॥
*आहु: —गोपियों ने कहा ; च —और ; ते —आपका ; नलिन-नाभ —हे भगवान् , जिसकी नाभि कमल के पुष्प जैसी है ; पद-अरविन्दम् —चरणकमल ; युग-ईश्वरै: —महान् योगियों के ; हृदि —हृदय में ; विचिन्त्यम् —ध्यान करने योग्य हैं ; अगाध-बोधै: —जो अति विद्वान दार्शनिक हैं ; संसार-कूप —भौतिक संसार रूपी अन्धे कुएँ में ; पतित —उन पतितों के ; उत्तरण —उद्धार के लिए ; अवलम्बम् —एकमात्र आश्रय ; गेहम् —पारिवारिक कार्यों में ; जुषाम् —व्यस्त ; अपि —यद्यपि ; मनसि —मनों में ; उदियात् —जागृत हो ; सदा —सदा ; न: —हमारे।*


### अनुवाद
‘‘[गोपियाँ इस प्रकार बोलीं : ] ‘‘हे कमल-नाभ, जो लोग भौतिक संसाररूपी गहरे कुएँ में गिर चुके हैं, उनके लिए आपके चरणकमल ही एकमात्र आश्रय हैं। आपके चरणों की पूजा तथा उनका ध्यान बड़े-बड़े योगी तथा विद्वान दार्शनिक करते हैं। हम चाहती हैं कि वे ही चरणकमल हमारे हृदयों में भी उदित हों, यद्यपि हम सभी गोपियाँ गृहस्थी के कार्यों में संलग्न रहने वाली सामान्य स्त्रीयाँ हैं।’’


### तात्पर्य
यह उद्धरण श्रीमद्भागवत ( १०.८२.४८) का है। गोपियों को कभी भी कर्म-योग , ज्ञानयोग या ध्यानयोग में रुचि नहीं थी। वे तो एकमात्र भक्तियोग में रुचि रखती थीं। जब तक उन्हें बाध्य नहीं किया गया , उन्होंने भगवान् के चरणकमलों का ध्यान करना नहीं चाहा। प्रत्युत वे उन चरणकमलों को अपने वक्षस्थलों पर रखना चाहती थीं। कभी-कभी उन्हें खेद होता था कि उनके वक्षस्थल इतने कठोर हैं , जिससे उन्हें भय था कि कृष्ण अपने कोमल चरणकमल उन पर न रखना चाहें। जब वृन्दावन के चरागाहों के बालू के कण उनके चरणकमलों में गड़ जाते , तो गोपियों को वेदना होती और वे रोने लगतीं। गोपियाँ कृष्ण को हमेशा अपने पास घर पर रखना चाहती थीं। इस प्रकार उनके मन कृष्णभावनामृत में मग्न रहते थे। ऐसी शुद्ध कृष्णभावना केवल वृन्दावन में ही प्रकट हो सकती है। इस प्रकार श्री चैतन्य महाप्रभु गोपी-भाव से संतृप्त अपने मन की बात बताने लगे।


## Verse md.13.137
*अन्येर —दूसरों के ; हृदय —हृदय ; मन —मन ; मोर मन —मेरा मन ; वृन्दावन —वृन्दावन की चेतना ; मने —मन के साथ ; वने —वृन्दावन के साथ ; एक करि’ —एक करके ; जानि —मैं जानती हूँ ; ताहाँ —वहाँ वृन्दावन में ; तोमार —आपके ; पद-द्वय —दोनों चरणकमल ; कराह —करो ; यदि —यदि ; उदय —प्रकट ; तबे —तब ; तोमार —आपकी ; पूर्ण —पूर्ण ; कृपा —कृपा ; मानि —मैं मानूँ।*


### अनुवाद
श्रीमती राधारानी के भाव में श्री चैतन्य महाप्रभु ने कहा, ‘‘अधिकांश लोगों के लिए मन तथा हृदय एक होते हैं, किन्तु मेरा मन कभी भी वृन्दावन से अलग नहीं होता, अतएव मैं अपने मन और वृन्दावन को एक मानती हूँ। मेरा मन पहले से वृन्दावन है और चूँकि आप वृन्दावन को पसन्द करते हैं, तो क्या आप अपने चरणकमल वहाँ रखेंगे? इसे मैं आपकी पूर्ण कृपा मानूँगी।


### तात्पर्य
मन का काम है सोचना , महसूस करना तथा इच्छा करना। इसी के द्वारा मन भौतिक रूप से अनुकूल वस्तुओं को स्वीकार करता है और प्रतिकूल वस्तुओं का त्याग करता है। साधारण लोगों की ऐसी ही चेतना रहती है। लेकिन जब मन कुछ भी स्वीकार या त्याग नहीं करता और केवल भगवान् के चरणकमलों में दृढ़ता से स्थित रहता है , तो उसका मन वृन्दावन के समान बन जाता है। जहाँ कृष्ण हैं , वहीं श्रीमती राधारानी , गोपियाँ , ग्वाल-बाल तथा अन्य सभी व्रजवासी हैं। जैसे ही कोई अपना मन कृष्ण पर केन्द्रित करता है , वैसे ही उसका मन वृन्दावन के समान बन जाता है। दूसरे शब्दों में , जब किसी का मन पूरी तरह भौतिक इच्छाओं से मुक्त हो जाता है और पूर्ण पुरूषोत्तम भगवान् की सेवा में ही लगा रहता है , तब वह भक्त कहीं और नहीं , केवल वृन्दावन में ही निवास करता है।


## Verse md.13.138
*प्राण-नाथ —हे मेरे प्राणनाथ ; शुन —कृपया सुनें ; मोर —मेरा ; सत्य —सत्य ; निवेदन —प्रार्थना ; व्रज —वृन्दावन ; आमार —मेरा ; सदन —घर ; ताहाँ —वहाँ ; तोमार —आपका ; सङ्गम —संग ; ना पाइले —यदि मुझे नहीं मिला ; ना —नहीं ; रहे —रहेगा ; जीवन —जीवन।*


### अनुवाद
‘‘हे प्रभु, कृपया मेरी सच्ची विनती सुनें। मेरा घर वृन्दावन है और मैं वहाँ आपका सान्निध्य चाहती हूँ। किन्तु यदि मुझे सान्निध्य नहीं मिला, तो मेरा जीवन दूर्भर हो जायेगा।


### तात्पर्य
जब मनुष्य का मन उपाधियों से मुक्त रहता है , तभी वह पूर्ण पुरुषोत्तम भगवान् के सान्निध्य की इच्छा कर सकता है। मन के लिए कुछ-न कुछ-कार्य होना चाहिए। यदि मनुष्य को भौतिक बातों से मुक्त होना है , तो उसका मन खाली नहीं रह सकता। उसके पास सोचने , अनुभव करने तथा चाहने के लिए कुछ-न-कुछ होना ही चाहिए। यदि मनुष्य का मन कृष्ण-सम्बन्धी विचारों से , कृष्ण के लिए भावों से , और कृष्ण की सेवा करने की इच्छा से नहीं भरा है , तो उसका मन भौतिक कार्यकलापों से भर जायेगा। जिन्होंने सारे भौतिक कार्यकलापों का परित्याग कर दिया है और उनके विषय में सोचना बन्द कर दिया है , उन्हें कृष्ण का चिन्तन करने की अभिलाषा बनाये रखनी चाहिए। कृष्ण के बिना मनुष्य रह नहीं सकता , जिस तरह वह अपने मन के किसी मनोरंजन के बिना नहीं रह सकता।


## Verse md.13.139
*पूर्वे —पहले ; उद्धव-द्वारे —उद्धव द्वारा ; एबे —अब ; साक्षात् —साक्षात् ; आमारे —मुझे ; युग —योग-ध्यान ; ज्ञाने —तार्किक ज्ञान ; कहिला —आपने कहा है ; उपाय —उपाय ; तुमि —आप ; विदग्ध —अत्यन्त चतुर ; कृपा-मय —कृपालु ; जानह —आप जानते हो ; आमार —मेरा ; हृदय —मन ; मोरे —मुझे ; ऐछे —उस तरह ; कहिते —कहने के लिए ; ना युयाय —बिल्कुल योग्य नहीं है।*


### अनुवाद
‘‘हे कृष्ण, जब आप पहले मथुरा में रह रहे थे, तब आपने मुझे योग तथा ज्ञान की शिक्षा देने के लिए उद्धव को भेजा था। अब आप स्वयं वही बात कह रहे हैं, किन्तु मेरा मन उसे स्वीकार नहीं करता। मेरे मन में ज्ञानयोग या ध्यानयोग के लिए कोई स्थान नहीं है। यद्यपि आप मुझे अच्छी तरह से जानते हैं, फिर भी ज्ञानयोग तथा ध्यानयोग का उपदेश दे रहे हैं। ऐसा करना आपके लिए उचित नहीं है।’’


### तात्पर्य
जो कृष्ण के विचारों में सदा मग्न रहता है , उसे परम सत्य की खोज करने की चिन्तन-विधि अर्थात् योग की विधि अच्छी नहीं लगती। भक्त कभी भी चिन्तनशील कार्यों में रुचि नहीं दिखाता। उसे ज्ञान का अनुशीलन या योग का अभ्यास करने के बजाय मन्दिर में अर्चाविग्रह की पूजा करने और भगवान् की सेवा में निरन्तर लगे रहना चाहिए। मन्दिर में अर्चाविग्रह की पूजा को भक्तगण भगवान् की प्रत्यक्ष सेवा मानते हैं। भगवान् की मूर्ति अर्चाविग्रह या अर्चा-अवतार कहलाती है , जो परम भगवान् का भौतिक पदार्थ (पीतल , पत्थर या लकड़ी) में प्राकट्य होता है। अन्तत: पदार्थ में प्रकट कृष्ण अथवा आत्मा में प्रकट कृष्ण में कोई अन्तर नहीं होता , क्योंकि दोनों ही उनकी शक्तियाँ हैं। कृष्ण के लिए पदार्थ और आत्मा में कोई अन्तर नहीं है। अत: भौतिक रूप में उनका प्राकट्य उनके मूल रूप सच्चिदानन्द विग्रह जितना ही अच्छा है। शास्त्रों द्वारा निर्धारित तथा गुरु द्वारा बतलाये गये विधि-विधानों के अनुसार अर्चाविग्रह पूजा में संलग्न भक्त को क्रमश: अनुभव होता है कि वह पूर्ण पुरुषोत्तम भगवान् के प्रत्यक्ष सम्पर्क में है। अत: वह तथाकथित ध्यान , योगाभ्यास एवं मानसिक तर्कवितर्क में रुचि नहीं लेता।


## Verse md.13.140
*चित्त काढ़ि’ —चेतना समेटकर ; तोमा हैते —आपसे ; विषये —लौकिक विषयों में ; चाहि —मैं चाहता हूँ ; लागाइते —लगाना ; यत्न करि —मैं प्रयास करता हूँ ; नारि काढ़िबारे —मैं वापस नहीं ले सकता ; तारे —ऐसे सेवक को ; ध्यान —ध्यान की ; शिक्षा —शिक्षा ; कराह —आप देते हो ; लोक —सामान्य लोग ; हासाञा —हँसाना ; मार —आप मार रहे हो ; स्थान-अस्थान —उचित अथवा अनुचित स्थान ; ना कर —न करो ; विचारे —विचार।*


### अनुवाद
चैतन्य महाप्रभु ने आगे कहा, ‘‘मैं अपनी चेतना आपसे हटाकर भौतिक कार्यों में लगाना चाहती हूँ, लेकिन लाख प्रयत्न करके भी ऐसा नहीं कर पाती। मैं स्वभाव से आपकी ओर उन्मुख हूँ। अतएव आपका यह उपदेश कि मैं आपका ध्यान करूँ, अत्यन्त हास्यास्पद प्रतीत होता है। इस तरह आप तो मुझे मारे डाल रहे हैं। आपके लिए अच्छा नहीं है कि आप मुझे अपने उपदेशों का पात्र समझें।


### तात्पर्य
भक्तिरसामृतसिन्धु ( १.१.११) में श्रील रूप गोस्वामी ने कहा है:

शुद्ध भक्त के लिए योग के अभ्यास या ज्ञान के अनुशीलन में लगने के लिए अवकाश ही नहीं रहता। शुद्ध भक्त के लिए वास्तव में ऐसे अनावश्यक कार्यों में मन लगा पाना असम्भव है। यदि शुद्ध भक्त चाहे तो भी उसका मन उसे ऐसा नहीं करने देता। शुद्ध भक्त की यही विशेषता है—वह सकाम कर्म , चिन्तन-दर्शन या योग-ध्यान से परे होता है। इसीलिए गोपियों ने अपनी अभिव्यक्ति इस प्रकार की।


## Verse md.13.141
*नहे —नहीं ; गोपी —गोपियाँ ; युगेश्वर —योगाभ्यास में दक्ष ; पद-कमल तोमार —आपके चरणकमल ; ध्यान करि’ —ध्यान से ; पाइबे सन्तोष —हमें सन्तोष मिलता है ; तोमार —आपके ; वाक्य —कथन ; परिपाटी —अत्यन्त कृपापूर्वक रचित ; तार मध्ये —उसके मध्य ; कुटिनाटी —छल ; शुनि’ —सुनकर ; गोपीर —गोपियों का ; आरो —और अधिक ; बाढ़े —बढ़ता है ; रोष —क्रोध।*


### अनुवाद
‘‘गोपियाँ योगियों जैसी नहीं हैं। वे आपके चरणकमलों का ध्यान करने एवं तथाकथित योगियों का अनुकरण करने मात्र से कभी तुष्ट नहीं होंगी। गोपियों को ध्यान की शिक्षा देना एक अन्य प्रकार का छल है। जब उन्हें योगाभ्यास करने का उपदेश दिया जाता है, तब वे तनिक भी सन्तुष्ट नहीं होतीं। उल्टे वे आपसे और अधिक नाराज हो जाती हैं।’’


### तात्पर्य
श्रील प्रबोधानन्द सरस्वती ने चैतन्य चन्द्रामृत ( ५) में कहा है :

जिस शुद्ध भक्त ने श्री चैतन्य महाप्रभु के माध्यम से कृष्णभावनामृत की अनुभूति पा ली है , उसके लिए अद्वैतवादी दर्शन , जिससे वह परम से एकाकार हो जाता है , नरक के समान प्रतीत होता है। शुद्ध भक्त के लिए वह योगाभ्यास , जिससे मन को वश में किया जाता है और इन्द्रियों को संयमित किया जाता है , हास्यास्पद प्रतीत होता है। भक्त का मन तथा इन्द्रियाँ पहले से भगवान् की दिव्य सेवा में लगी रहती हैं। इस तरह इन्द्रिय-कार्यों का विषैला प्रभाव हट जाता है। यदि किसी का मन सदैव भगवान् की सेवा में व्यस्त रहता है , तो उसके लिए भौतिक दृष्टि से सोचने , अनुभव करने या कर्म करने की सम्भावना नहीं रह जाती। इसी तरह सकाम कर्मी द्वारा स्वर्ग प्राप्त करने का प्रयास भी भक्त के लिए मायाजाल प्रतीत होता है। अन्तत: सारे स्वर्गीय ग्रह भौतिक हैं और कालक्रम में वे विनष्ट हो जायेंगे। भक्त कभी ऐसी नश्वर वस्तुओं की परवाह नहीं करते। वे दिव्य भक्तिमय कार्यकलापों में लगे रहते हैं , क्योंकि वे आध्यात्मिक जगत् में उन्नत होना चाहते हैं , जहाँ वे शान्तिपूर्वक सनातन रूप से कृष्ण के पूर्ण ज्ञान से युक्त होकर रह सकते हैं। वृन्दावन में सारी गोपियाँ , ग्वालबाल , यहाँ तक कि बछड़े , गायें , वृक्ष तथा जल भी पूर्णतया कृष्णभावनाभावित होते हैं। वे कृष्ण के अतिरिक्त अन्य किसी वस्तु से तुष्ट नहीं होते।


## Verse md.13.142
*देह-स्मृति —देहात्म बोध ; नाहि —नहीं ; यार —जिसका ; संसार-कूप —भौतिक जीवन का अन्धा कूप ; काहाँ —कहाँ है ; तार —उसका ; ताहा हैते —उससे ; ना —नहीं ; चाहे —चाहते ; उद्धार —उद्धार ; विरह-समुद्र-जले —विरह-समुद्र के जल में ; काम-तिमिङ्गिले —तिमिंगिल मछली से रूप में दिव्य कामदेव ; गिले —निगल जाती हैं ; गोपी-गणे —गोपियाँ ; नेह’ —कृपया निकाल लो ; तार पार —उसके पार।*


### अनुवाद
श्री चैतन्य महाप्रभु ने आगे कहा, ‘‘गोपियाँ विरह रूपी महासागर में गिर गईं हैं और उन्हें आपकी सेवा करने की अभिलाषा रूपी तिमिंगल मछली निगले जा रही है। शुद्ध भक्त होने के कारण गोपियों को इन तिमिंगल मछलियों से बचाना है। उन्हें जीवन की भौतिक अनुभूति नहीं है, तो फिर वे मुक्ति की आकांक्षा क्यों करें? गोपियों को योगियों तथा ज्ञानियों द्वारा अभीष्ट मुक्ति नहीं चाहिए, क्योंकि वे पहले से ही भौतिक अस्तित्व के सागर से मुक्त हो चुकी हैं।


### तात्पर्य
देहात्म बोध की उत्पत्ति भौतिक भोग की इच्छा से होती है। यह विषद स्मृति कहलाती है , जो असली जीवन के विपरीत है। जीव तो कृष्ण का सनातन दास है , किन्तु जब वह भौतिक जगत् का भोग करना चाहता है , तब वह आध्यात्मिक जीवन में प्रगति नहीं कर पाता। भौतिक दृष्टि से अग्रसर होने वाला व्यक्ति कभी सुखी नहीं हो सकता। श्रीमद्भागवत ( ७.५.३०) में भी यही कहा गया है— अदान्तगोभिर्विशतां तमिस्रं पुन: पुनश्चर्वित चर्वणानाम् — असंयमित इन्द्रियों द्वारा मनुष्य नरक की ओर अग्रसर होता है। वह पहले से चबायी हुई वस्तु को चबाता रह सकता है , अर्थात् बारम्बार जन्म तथा मृत्यु को प्राप्त होता है। बद्धजीव जन्म तथा मृत्यु के बीच की अवधि का उपयोग घिसेपिटे कार्यों—आहार , निद्रा , भय और मैथुन में करते हैं। निम्न पशु-योनियों में भी हमें ये ही कार्य मिलते हैं। चूँकि ये कार्यकलाप बारम्बार किये जाते हैं , अतएव उनमें अपने आपको लगाना चबाये हुए को फिर से चबाने जैसा है। यदि मनुष्य घिसेपिटे भौतिक जीवन में लगे रहने की अभिलाषा त्याग दे और कृष्णभावनामृत में लग जाये , तो वह भौतिक प्रकृति के कठोर नियमों से छूट जायेगा। उसे मुक्त होने के लिए अलग से प्रयास करने की जरूरत नहीं रहेगी। यदि वह भगवान् की सेवा मात्र में अपने आपको लगा सके , तो उसका स्वत: उद्धार हो जायेगा। इसीलिए श्रील बिल्वमंगल ठाकुर ने कहा है— मुक्ति: स्वयं मुकुलिताञ्जलि सेवतेऽस्मान् — ‘‘ मुक्ति तो मेरे समक्ष हाथ जोड़कर खड़ी रहती है और मेरी सेवा करने की भीख माँगती रहती है।’’


## Verse md.13.143
*वृन्दावन —वृन्दावन की दिव्य भूमि ; गोवर्धन —गोवर्धन पर्वत ; यमुना-पुलिन —यमुना तट ; वन —वे सभी वन जिनमें भगवान् की लीलाएँ सम्पन्न हुई ; सेइ कुञ्जे —उस वन की झाड़ियाँ ; रास-आदिक लीला —रास-नृत्य की लीलाएँ ; सेइ —वे ; व्रजेर —वृन्दावन के ; व्रज-जन —व्रजवासी ; माता —माता ; पिता —पिता ; बन्धु-गण —मित्रगण ; बड़ चित्र —अत्यन्त विचित्र ; केमने पासरिला —आप कैसे भूल गये हैं।*


### अनुवाद
‘‘यह विचित्र बात है कि आप वृन्दावन की भूमि को भूल गये हैं। भला आप अपने पिता, माता तथा मित्रों को कैसे भूल गये? आपने गोवर्धन पर्वत, यमुना-तट तथा उस वन को, जहाँ आप रासनृत्य का आनन्द लूटते थे, किस तरह भुला दिया?


## Verse md.13.144
*विदग्ध —अति सुसंस्कृत ; मृदु —मृदु ; सत्-गुण —सारे सद्गुणों से युक्त ; सु-शील —सुशील ; स्‍निग्ध —कोमल-हृदय ; करुण —दयावान ; तुमि —आप ; तोमार —आपमें ; नाहि —नहीं है ; दोष-आभास —दोष का आभास ; तबे —फिर भी ; ये —निस्सन्देह ; तोमार —आपका ; मन —मन ; नाहि —नहीं ; स्मरे —स्मरण करता ; व्रज-जन —वृन्दावन के निवासियों को ; से —वह ; आमार —मेरा ; दुर्दैव-विलास —पूर्व पापों का फल।*


### अनुवाद
‘‘हे कृष्ण, आप समस्त सद्गुणों से युक्त शिष्ट महानुभाव हैं। आप सदाचारी हैं, नम्र हृदय वाले तथा दयालु हैं। मैं जानती हूँ कि आपमें दोष का लेशमात्र भी नहीं है; फिर भी आपका मन वृन्दावनवासियों का स्मरण तक नहीं करता। यह हमारे दुर्भाग्य के अलावा और क्या हो सकता है?


## Verse md.13.145
*ना गणि —मैं परवाह नहीं करती ; आपन-दु:ख —अपने निजी दु:ख को ; देखि’ —देखकर ; व्रजेश्वरी-मुख —माता यशोदा का मुख ; व्रज-जनेर —वृन्दावन के सभी निवासियों के ; हृदय विदरे —हृदय फट जाते हैं ; किबा —क्या ; मार’ व्रज-वासी —आप सभी वृन्दावन के निवासियों को मार देना चाहते हो ; किबा —अथवा ; जीयाओ —आप उनको जीवित रखना चाहते हो ; व्रजे आसि’ —वृन्दावन में आकर ; केन —क्यों ; जीयाओ —उन्हें जीवित करते हो ; दु:ख सहाइबारे —दु:ख झेलने के लिए।*


### अनुवाद
‘‘मुझे अपने निजी दु:ख की परवाह नहीं है, किन्तु जब मैं माता यशोदा का खिन्न मुखड़ा तथा आपके कारण समस्त वृन्दावनवासियों के भग्न हृदयों को देखती हूँ, तो मुझे आश्चर्य होता है कि आप कहीं उन सबको मारना तो नहीं चाहते। या आप यहाँ आकर उन्हें जीवनदान देना चाहते हैं? आप क्यों उन्हें कष्टप्रद स्थिति में जिन्दा रखना चाहते हैं?


## Verse md.13.146
*तोमार —आपका ; ये —वह ; अन्य वेश —अन्य पोशाक ; अन्य सङ्ग —अन्य साथी ; अन्य देश —अन्य देश ; व्रज-जने —वृन्दावन के निवासियों को ; कभु —किसी समय ; नाहि —नहीं ; भाय —भाती ; व्रज-भूमि —व्रज-भूमि ; छाड़िते नारे —वे छोड़ना नहीं चाहते ; तोमा —आपको ; ना —नहीं ; देखिले —देखकर ; मरे —वे मर जाते हैं ; व्रज-जनेर —वृन्दावन-वासियों का ; कि —क्या ; हबे —होगा ; उपाय —उपाय।*


### अनुवाद
‘‘वृन्दावन के निवासी आपको न तो राजकुमार के वेश में देखना चाहते हैं, न ही वे चाहते हैं कि आप अनजाने देश में महायोद्धाओं की संगति करें। वे वृन्दावन भूमि को छोड़ नहीं सकते और आपकी उपस्थिति के बिना वे सब मर रहे हैं। न जाने उनकी कैसी दशा होगी?


## Verse md.13.147
*तुमि —आप ; व्रजेर जीवन —वृन्दावन के जीवन और प्राण ; व्रज-राजेर —व्रज नरेश , नन्द महाराज के ; प्राण-धन —प्राण-धन ; तुमि —आप ; व्रजेर —वृन्दावन का ; सकल सम्पद् —सारा ऐश्वर्य ; कृपा-अर्द्र —कृपा से द्रवित होकर ; तोमार मन —आपका मन ; आसि’ —आकर ; जीयाओ —जीवन दान करो ; व्रज-जन —वृन्दावन के सभी निवासियों को ; व्रजे —वृन्दावन में ; उदय कराओ —प्रकट करो ; निज-पद —अपने चरणकमल।*


### अनुवाद
‘‘हे कृष्ण, आप वृन्दावन धाम के प्राण और आत्मा हैं। आप विशेषकर नन्द महाराज के जीवन हैं। आप वृन्दावन भूमि में एकमात्र ऐश्वर्य हैं और आप अत्यन्त कृपालु हैं। कृपा करके आइये और सभी वृन्दावनवासियों को जीवन दीजिये। कृपया वृन्दावन में पुन: अपने चरणकमल रखिये।’’


### तात्पर्य
श्रीमती राधारानी ने कृष्ण से अलग होने पर अपना निजी दु:ख प्रकट नहीं किया। वे वृन्दावन धाम के अन्य सभी लोगों की दशा के प्रति कृष्ण के भावों को जगाना चाहती थीं यथा—माता यशोदा , नन्द महाराज , ग्वालबाल , गोपियाँ , पक्षि तथा यमुना-तट के भौरों , यमुना-जल , वृक्ष , जंगल तथा वृन्दावन से मथुरा जाने के पूर्व कृष्ण से सम्बन्धित सारा साज-सामान आदि। श्रीमती राधारानी के ये भाव श्री चैतन्य महाप्रभु द्वारा प्रदर्शित किये जा रहे थे , अतएव उन्होंने भगवान् जगन्नाथ अर्थात् कृष्ण को वृन्दावन लौट चलने का आमन्त्रण दिया। जगन्नाथ पुरी से गुण्डिचा मन्दिर तक रथयात्रा के जाने का यही तात्पर्य है।


## Verse md.13.148
*शुनिया —सुनने के पश्चात् ; राधिका-वाणी —श्रीमती राधारानी की बात ; व्रज-प्रेम —व्रज का प्रेम ; मने आनि —स्मरण करके ; भावे —उस भावावेश में ; व्याकुलित —अत्यन्त व्याकुल हो गये ; देह-मन —तन-मन ; व्रज-लोकेर —वृन्दावन के निवासियों के ; प्रेम शुनि’ —प्रेम-व्यवहार सुनकर ; आपनाके —स्वयं को ; ऋणी मानि’ —अत्यन्त ऋणी समझकर ; करे —किया ; कृष्ण —भगवान् कृष्ण ने ; ताँरे —उनको ; आश्वासन —आश्वासन दिया।*


### अनुवाद
‘‘श्रीमती राधारानी के वचनों को सुनकर भगवान् कृष्ण में वृन्दावनवासियों के प्रति प्रेम जाग्रत हो आया और उनका तन तथा मन अत्यन्त व्याकुल हो उठा। अपने प्रति उनके प्रेम की बात सुनकर भगवान् ने सोचा कि वे वृन्दावनवासियों के चिर ऋणी हैं। तब कृष्ण श्रीमती राधारानी को इस प्रकार सान्त्वना देने लगे।


## Verse md.13.149
*प्राण-प्रिये —हे मेरी प्राण प्रिये ; शुन —कृपया सुनो ; मोर —मेरा ; ए-सत्य-वचन —यह सत्य वचन ; तोमा-सबार —तुम सब के ; स्मरणे —स्मरण से ; झुरों —रोता हूँ ; मुञि —मैं ; रात्रि-दिने —रात-दिन ; मोर दु:ख —मेरा दु:ख ; ना जाने —नहीं जानता ; कोन जन —कोई भी।*


### अनुवाद
‘‘प्रिय श्रीमती राधारानी! कृपया मेरी बात सुनो। मैं सच कह रहा हूँ। मैं तुम समस्त वृन्दावनवासियों की याद कर-करके रात-दिन रोता रहता हूँ। कोई नहीं जानता कि इससे मैं कितना दु:खी हो जाता हूँ।’’


### तात्पर्य
कहा गया है— वृन्दावनं परित्यज्य पदमेकं न गच्छति। एक तरह से परम भगवान् कृष्ण ( ईश्वर: परम: कृष्ण: सच्चिदानन्दविग्रह: ) वृन्दावन से बाहर एक पग भी नहीं रखते। किन्तु अपने विविध कर्तव्यों को निभाने के लिए उन्हें वृन्दावन छोड़ना पड़ा। उन्हें कंस का संहार करने के लिए मथुरा जाना पड़ा। इसके बाद उनके पिता उन्हें द्वारका ले गये , जहाँ वे राजकाज में तथा असुरों के उत्पातों को शमन करने में लगे रहे। कृष्ण वृन्दावन से दूर थे , किन्तु वे तनिक भी सुखी नहीं थे , जैसाकि उन्होंने श्रीमती राधारानी से प्रकट किया। श्रीमती राधारानी श्रीकृष्ण की प्राणाधार हैं और उन्होंने उनसे अपने मन की बात इस प्रकार कही।


## Verse md.13.150
*व्रज-वासी यत जन —वृन्दावन-धाम के सभी निवासी ; माता —माता ; पिता —पिता ; सखा-गण —सखा ; सबे —सभी ; हय —हैं ; मोर प्राण-सम —मेरे प्राण समान ; ताँर मध्ये —उनमें से ; गोपी-गण —गोपियाँ ; साक्षात् —साक्षात् ; मोर जीवन —मेरी जीवन और प्राण ; तुमि —तुम ; मोर जीवनेर जीवन —मेरे जीवन का जीवन (आधार) हो।*


### अनुवाद
श्रीकृष्ण ने आगे कहा, ‘‘वृन्दावन धाम के सारे निवासी—मेरे माता, पिता, ग्वालसखा तथा अन्य सभी मेरे प्राणों के समान हैं। वृन्दावन के सारे निवासियों में से गोपियाँ तो मेरे प्राण के समान हैं और गोपियों में, हे राधारानी! तुम मुख्य हो। अतएव तुम मेरे जीवन का भी जीवन हो।


### तात्पर्य
श्रीमती राधारानी वृन्दावन के समस्त कार्यकलापों की केन्द्रबिन्दु हैं। वृन्दावन में कृष्ण श्रीमती राधारानी की कठपुतली हैं ; इसीलिए आज भी सारे वृन्दावनवासी ‘‘जय राधे!’’ का उच्चारण करते हैं। यहाँ पर श्रीकृष्ण के अपने स्वयं के कथन से ऐसा लगता है कि राधारानी वृन्दावन की महारानी हैं और कृष्ण मात्र उनके अलंकरण हैं। कृष्ण को मदनमोहन कहा जाता है , किन्तु श्रीमती राधारानी तो कृष्ण को भी मोहने वाली हैं। फलस्वरूप श्रीमती राधारानी मदनमोहनमोहिनी कहलाती हैं।


## Verse md.13.151
*तोमा-सबार —तुम सबके ; प्रेम-रसे —प्रेमावेश और रस से ; आमाके —मुझे ; करिल —तुमने किया है ; वशे —वश में ; आमि —मैं ; तोमार —तुम्हारे ; अधीन —अधीन ; केवल —केवल ; तोमा-सबा —तुम सब से ; छाड़ाञा —अलग होकर ; आमा —मुझे ; दूर-देशे —दूर देश को ; लञा —लाकर ; राखियाछे —रख दिया है ; दुर्दैव —दुर्भाग्य ; प्रबल —अति शक्तिशाली।*


### अनुवाद
‘‘हे श्रीमती राधारानी! मैं तुम सबके प्रेम के अधीन हूँ। मैं तो एकमात्र तुम्हारे वश में हूँ। तुमसे मेरा विछोह तथा दूर स्थान में मेरा प्रवास मेरे प्रबल दुर्भाग्य के कारण ही हुआ है।


## Verse md.13.152
*प्रिया —प्रिय नारी ; प्रिय-सङ्ग-हीना —प्रियतम से अलग होकर ; प्रिय —प्रेमी पुरुष ; प्रिया-सङ्ग विना —प्रियतमा से जुदा होकर ; नाहि जीये —नहीं जीवित रह सकता ; ए सत्य प्रमाण —यह सत्य है ; मोर —मेरी ; दशा —दशा ; शोने यबे —यदि कोई सुने ; ताँर —उसकी ; एइ —यह ; दशा —दशा ; हबे —होगी ; एइ भये —इस भय के कारण ; दुँहे —दोनों ; राखे प्राण —जीवित रहते हैं।*


### अनुवाद
‘‘जब किसी स्त्री का उसके प्रेमी से विछोह होता है या कोई पुरुष अपनी प्रिया से विलग होता है, तो उनमें से कोई भी जीवित नहीं रह सकता। यह तथ्य है कि वे एक-दूसरे के लिए जीवित रहते हैं, क्योंकि यदि इनमें से कोई मरता है, तो दूसरा इसे सुनते ही मर जाता है।


## Verse md.13.153
*सेइ सती —वह सती नारी ; प्रेम-वती —प्रेम से पूर्ण ; प्रेम-वान् —प्रेमी ; सेइ पति —वह पति ; वियोगे —विरह में ; ये —जो ; वाञ्छे —इच्छा करते हैं ; प्रिय-हिते —दूसरे के हित के लिए ; ना गणे —और परवाह नहीं करते ; आपन-दु:ख —निजी दु:ख की ; वाञ्छे —चाहते हैं ; प्रिय-जन-सुख —आपने प्रिय के सुख को ; सेइ —वे ; दुइ —दोनों ; मिले —मिल जाते हैं ; अचिराते —बिना विलम्ब के।*


### अनुवाद
‘‘ऐसी प्रेमवती सती पत्नी तथा प्रेमवान पति, विरह में एक-दूसरे की शुभकामना करते हैं और अपने निजी सुख की परवाह नहीं करते। वे एक-दूसरे के कल्याण की ही कामना करते रहते हैं। ऐसे प्रेमी-प्रेमिका दोनों शीघ्र ही फिर से मिलते हैं।


## Verse md.13.154
*राखिते —मात्र रखने के लिए ; तोमार जीवन —तुम्हारा जीवन ; सेवि आमि नारायण —मैं सदा भगवान् नारायण की पूजा करता हूँ ; ताँर शक्त्ये —उनकी शक्ति से ; आसि निति-निति —मैं हर रोज तुम्हारे पास आता हूँ ; तोमा-सने —तुम्हारे साथ ; क्रीड़ा करि’ —लीलाएँ करने के लिए ; निति —प्रतिदिन ; याइ यदु-पुरी —मैं द्वारका धाम को लौट जाता हूँ , जो यदुपुरी के नाम से प्रसिद्ध है ; ताहा —वह ; तुमि —तुम ; मानह —अनुभव करती हो ; मोर —मेरी ; स्फूर्ति —उपस्थिति।*


### अनुवाद
‘‘तुम मेरी अत्यन्त प्रिय हो और मैं जानता हूँ कि तुम मेरे बिना एक क्षण भी जीवित नहीं रह सकती। तुम्हें जीवित रखने के लिए ही मैं भगवान् नारायण की पूजा करता हूँ। उनकी कृपामयी शक्ति से मैं तुम्हारे साथ लीला करने के लिए नित्य वृन्दावन आता हूँ। फिर मैं द्वारका धाम लौट जाता हूँ। इस तरह तुम वृन्दावन में सदैव मेरी उपस्थिति का अनुभव कर सकती हो।


## Verse md.13.155
*मोर भाग्य —मेरा भाग्य ; मो-विषये —मुझ से सम्बन्धित ; तोमार —तुम्हारा ; ये —जो कुछ ; प्रेम —प्रेम ; हये —है ; सेइ प्रेम —वह प्रेम ; परम प्रबल —अत्यन्त प्रबल ; लुकाञा —छुपकर ; आमा आने —मुझे लाता है ; सङ्ग कराय —तुम्हारे साथ संग करवाता है ; तोमा-सने —तुम्हारे साथ ; प्रकटेह —प्रत्यक्ष प्रकट होता है ; आनिबे —लायेगा ; सत्वर —अति शीघ्र।*


### अनुवाद
‘‘हमारा प्रेम-व्यापार इतना शक्तिशाली इसीलिए है, क्योंकि सौभाग्यवश मुझे नारायण की कृपा प्राप्त है। इससे मैं दूसरों से अप्रकट होकर वहाँ आ सकता हूँ। मुझे आशा है कि शीघ्र ही मैं सबको दिख सकूँगा।


### तात्पर्य
कृष्ण की उपस्थिति दो प्रकार की होती है— प्रकट तथा अप्रकट। निष्ठावान भक्त के लिए ये दोनों एक-सी हैं। यदि कृष्ण शरीर से उपस्थित न भी हों , तो कृष्ण के कार्यों में भक्त की सतत तल्लीनता उन्हें उपस्थित करा देती है। इसकी पुष्टि ब्रह्म-संहिता ( ५.३८) में हुई है:

शुद्ध भक्त अपने उत्कट प्रेम के कारण भगवान् कृष्ण को अपने हृदय में ही विद्यमान देखता है। आदि भगवान् गोविन्द की जय हो! जब वृन्दावनवासियों के समक्ष कृष्ण प्रकट नहीं होते , तो वे लोग उनके विचारों में सदैव मग्न रहते हैं। इसलिए उस समय कृष्ण द्वारका में रहते हुए भी साथ ही साथ समस्त वृन्दावनवासियों के समक्ष उपस्थित रहते थे। यह उनकी अप्रकट उपस्थिति थी। जो भक्तगण कृष्ण के विचारों में सदैव डूबे रहते हैं , वे निश्चित रूप से शीघ्र ही कृष्ण का आमने-सामने प्रत्यक्ष दर्शन पायेंगे। दूसरे शब्दों में , जो भक्तगण सदैव कृष्णभावनामृत में डूबे रहते हैं और कृष्ण के विचारों में पूरी तरह मग्न रहते हैं , वे अवश्यमेव भगवद्धाम को लौट जाते हैं। फिर वे कृष्ण को प्रत्यक्ष देखते हैं , उनके साथ वार्तालाप करते हैं और उनकी संगति का आनन्द लूटते हैं। इसकी पुष्टि भगवद्गीता (४.९) में की गई है —त्यक्त्वा देहं पुनर्जन्म नैति मामेति सोऽर्जुन।

शुद्ध भक्त जीवन-भर कृष्ण का गुणगान करता है और उनकी सेवा करता है। अत: अपना शरीर त्यागने पर वह तुरन्त गोलोक वृन्दावन लौट जाता है , जहाँ स्वयं कृष्ण उपस्थित होते हैं। तब वह कृष्ण से प्रत्यक्ष मिलता है। यही सफल मानव जीवन है। प्रकटेह आनिबे सत्वर का यही अर्थ है। शुद्ध भक्त को शीघ्र ही भगवान् श्रीकृष्ण का साक्षात् दर्शन होता है।


## Verse md.13.156
*यादवेर विपक्ष —यदुकुल के सभी शत्रु ; यत —सब ; दुष्ट —दुष्ट ; कंस-पक्ष —कंस के साथी ; ताहा —उनको ; आमि —मैंने ; कैलुँ सब क्षय —मार दिया है ; आछे —फिर भी हैं ; दुइ-चारि जन —दो-चार दैत्य ; ताहा मारि’ —उनको मारने के बाद ; वृन्दावन —वृन्दावन ; आइलाम आमि —मैं अति शीघ्र आऊँगा ; जानिह निश्चय —इसे निश्चित जानो।*


### अनुवाद
‘‘मैं यदुवंश के उत्पाती असुर शत्रुओं को पहले ही मार चुका हूँ और मैंने कंस तथा उनके मित्रों का भी वध कर दिया है। फिर भी दो-चार असुर अभी भी बचे हुए हैं। मैं उन्हें मारना चाहता हूँ और उनका वध करने के बाद मैं शीघ्र ही वृन्दावन लौट आऊँगा। इसे तुम निश्चित जानो।


### तात्पर्य
जिस तरह कृष्ण वृन्दावन से एक पग भी बाहर नहीं जाते , उसी तरह कृष्ण का भक्त भी वृन्दावन नहीं छोड़ना चाहता। किन्तु जब उसे कृष्ण का कार्य संभालना होता है , तब वह वृन्दावन छोड़ देता है। अपना कार्य पूरा करने के बाद शुद्ध भक्त वृन्दावन , अर्थात् भगवद्धाम वापस लौट आता है। कृष्ण ने राधारानी को आश्वासन दिया कि वृन्दावन से बाहर के असुरों का वध करने के बाद वे लौट आयेंगे। उन्होंने वचन दिया , ‘‘ बचे हुए कुछ असुरों को मार करके तुरन्त ही मैं वापस आ रहा हूँ।’’


## Verse md.13.157
*सेइ —वे ; शत्रु-गण हैते —शत्रुओं से ; व्रज-जन —वृन्दावन के निवासियों को ; राखिते —संरक्षण देने के लिए ; रहि —मैं रहता हूँ ; राज्ये —अपने राज्य में ; उदासीन —तटस्थ ; हञा —होकर ; येबा —जो कोई ; स्त्री-पुत्र-धने —पत्नियों , पुत्रों और धन-सम्पति ; करि राज्य आवरणे —मैं अपने राज्य में रखता हूँ ; यदु-गणेर —यदुकुल के ; सन्तोष —सन्तोष ; लागिया —के लिए।*


### अनुवाद
‘‘मैं वृन्दावन के निवासियों को अपने शत्रुओं के हमलों से बचाना चाहता हूँ। इसीलिए मैं अपने राज्य में रहता हूँ, अन्यथा मैं अपने राजसी पद के प्रति उदासीन हूँ। मैं राज्य में जो भी पत्नियाँ, पुत्र तथा धन रखता हूँ, वे सारे के सारे केवल यदुओं के सन्तोष के लिए हैं।


## Verse md.13.158
*तोमार —तुम्हारे ; ये —जो कुछ ; प्रेम-गुण —प्रेम के गुण ; करे —करते हैं ; आमा —मुझे ; आकर्षण —आकर्षित ; आनिबे —ले आयेंगे ; आमा —मुझे ; दिन दश बिशे —दस-बीस दिनों में ; पुन: —दोबारा ; आसि’ —आकर ; वृन्दावने —वृन्दावन में ; व्रज-वधू —वृन्दावन की गोपियाँ ; तोमा-सने —तुम्हारे साथ ; विलसिब —मैं आनन्द मनाऊँगा ; रजनी-दिवसे —दिन-रात को।*


### अनुवाद
‘‘तुम्हारे प्रेममय गुण मुझे सदैव वृन्दावन की ओर खींचते रहते हैं। वे दस-बीस दिनों में मुझे, निश्चय ही, वापस बुला लेंगे और लौटने पर मैं तुम्हारे तथा व्रजभूमि की सारी बालाओं के साथ रात-दिन विलास करूँगा।’’


## Verse md.13.159
*एत —इतना ; ताँरे —श्रीमती राधारानी को ; कहि —कहकर ; कृष्ण —भगवान् कृष्ण ; व्रजे —वृन्दावन में ; याइते —जाने के लिए ; स-तृष्ण —अति उत्सुक ; एक श्लोक —एक श्लोक ; पड़ि’ —पढ़कर ; शुनाइल —उन्हें सुनाया ; सेइ श्लोक —वह श्लोक ; शुनि’ —सुनकर ; राधा —श्रीमती राधारानी ; खाण्डिल —नष्ट हो गईं ; सकल —सब प्रकार की ; बाधा —बाधाएँ ; कृष्ण-प्राप्‍त्ये —कृष्ण को पाने के लिए ; प्रतीति हइल —विश्वास हुआ।*


### अनुवाद
श्रीमती राधारानी से बातें करते हुए कृष्ण वृन्दावन लौट आने के लिए अत्यन्त उत्सुक हो उठे। उन्होंने उन्हें एक श्लोक सुनाया, जिससे उनके (श्रीमती राधारानी के) सारे कष्ट दूर हो गये और आश्वासन प्राप्त हुआ कि उन्हें पुन: श्रीकृष्ण प्राप्त हो जायेंगे।


## Verse md.13.160
मयि भक्तिर्हि भूतानाममृतत्वाय कल्पते ।
दिष्ट्या यदासीन्मत्स्‍नेहो भवतीनां मदापन: ॥१६०॥
*मयि —मुझे ; भक्ति: —श्रवण , कीर्तन आदि नौ प्रकार की भक्ति ; हि —अवश्य ; भूतानाम् —सभी जीवों के ; अमृतत्वाय —भगवान् के नित्य पार्षद बनने के लिए ; कल्पते —बिल्कुल उचित (योग्य) है ; दिष्ट्या —सौभाग्य से ; यत —जो कुछ ; आसीत् —वहाँ था ; मत्-स्‍नेह: —मेरे लिए प्रेम और स्‍नेह ; भवतीनाम् —तुम सब गोपियों का ; मत्-आपन: —मुझे लौटाने का कारण है।*


### अनुवाद
भगवान् श्रीकृष्ण ने कहा, ‘‘मुझे प्राप्त करने का एकमात्र उपाय है मेरी भक्ति करना। हे गोपियों, तुम लोगों ने सौभाग्यवश मेरे लिए जितना भी स्‍नेह एवं प्रेम प्राप्त कर रखा है, उसी के कारण मैं तुम्हारे पास वापस आ रहा हूँ।’’


### तात्पर्य
यह श्लोक श्रीमद्भागवत ( १०.८२.४४) का है।


## Verse md.13.161
एइ सब अर्थ प्रभु स्वरूपेर सने ।
रात्रि-दिने घरे वसि’ करे आस्वादने ॥१६१॥
*एइ सब —ये सब ; अर्थ —अर्थ ; प्रभु —श्री चैतन्य महाप्रभु ; स्वरूपेर सने —स्वरूप दामोदर सहित ; रात्रि-दिने —रात-दिन ; घरे वसि’ —अपने घर में बैठकर ; करे —करते थे ; आस्वादने —आस्वादन।*


### अनुवाद
श्री चैतन्य महाप्रभु अपने कमरे में स्वरूप दामोदर के साथ बैठ जाते और इन श्लोकों का रसास्वादन दिन-रात किया करते।


## Verse md.13.162
नृत्य-काले सेइ भावे आविष्ट हञा ।
श्लोक पड़ि’ नाचे जगन्नाथ-मुख चाञा ॥१६२॥
*नृत्य-काले —नृत्य करते समय ; सेइ भावे —उसी भाव में ; आविष्ट —मग्न ; हञा —होकर ; श्लोक पड़ि’ —ये श्लोक पढ़ते हुए ; नाचे —नृत्य कर रहे थे ; जगन्नाथ-मुख —जगन्नाथ के मुख को ; चाञा —देखते हुए।*


### अनुवाद
श्री चैतन्य महाप्रभु ने पूर्णतया भावमग्न होकर नृत्य किया। जगन्नाथ के मुख का दर्शन करते हुए वे नाचते और इन श्लोकों को सुनाते जाते।


## Verse md.13.163
स्वरूप-गोसाञिर भाग्य ना याय वर्णन ।
प्रभुते आविष्ट याँर काय, वाक्य, मन ॥१६३॥
*स्वरूप-गोसाञिर —स्वरूप दामोदर गोस्वामी का ; भाग्य —भाग्य ; ना —नहीं ; याय वर्णन —वर्णन किया जा सकता ; प्रभुते —महाप्रभु की सेवा में ; आविष्ट —पूर्णरूपेण मग्न ; याँर —जिनका ; काय —तन ; वाक्य —वाणी ; मन —मन।*


### अनुवाद
स्वरूप दामोदर गोस्वामी के सौभाग्य का वर्णन नहीं किया जा सकता, क्योंकि वे अपने शरीर, मन तथा वाणी से महाप्रभु की सेवा में सदैव लीन रहते हैं।


## Verse md.13.164
स्वरूपेर इन्द्रिये प्रभुर निजेन्द्रिय-गण ।
आविष्ट हञा करे गान-आस्वादन ॥१६४॥
*स्वरूपेर —स्वरूप दामोदर की ; इन्द्रिये —इन्द्रियों में ; प्रभुर —श्री चैतन्य महाप्रभु की ; निज-इन्द्रिय-गण —निजी इन्द्रियाँ ; आविष्ट हञा —पूर्णतया आविष्ट होकर ; करे —करती थीं ; गान —गायन ; आस्वादन —आस्वादन।*


### अनुवाद
श्री चैतन्य महाप्रभु की इन्द्रियाँ स्वरूप की इन्द्रियों से अभिन्न थीं। अतएव चैतन्य महाप्रभु स्वरूप दामोदर के गाने का आस्वादन करते हुए पूर्णतया निमग्न हो जाते थे।


## Verse md.13.165
भावेर आवेशे कभु भूमिते वसिया ।
तर्जनीते भूमे लिखे अधोमुख हञा ॥१६५॥
*भावेर आवेशे —भावावेश के कारण ; कभु —कभी-कभी ; भूमिते —भूमि पर ; वसिया —बैठकर ; तर्जनीते —तर्जिनी अंगुली के साथ ; भूमे —भूमि पर ; लिखे —लिखते थे ; अधोमुख हञा —नीचे देखते हुए।*


### अनुवाद
कभी-कभी भावावेश में चैतन्य महाप्रभु जमीन पर बैठ जाते और नीचे देखते हए जमीन पर अपनी अँगुली से लिखा करते।


## Verse md.13.166
अङ्गुलिते क्षत हबे जानि’ दामोदर ।
भये निज-करे निवारये प्रभु-कर ॥१६६॥
*अङ्गुलिते —अँगुली पर ; क्षत —जख्म ; जख्म ; हबे —हो जायेंगे ; जानि’ —यह जानकर ; दामोदर —स्वरूप दामोदर ; भये —भय के कारण ; निज-करे —अपने हाथ से ; निवारये —रोकते थे ; प्रभु-कर —महाप्रभु का हाथ।*


### अनुवाद
यह जानकर कि अँगुली से इस प्रकार लिखते रहने से महाप्रभु को क्षति पहुँच सकती है, स्वरूप दामोदर ने अपने हाथ से उन्हें रोका।


## Verse md.13.167
प्रभुर भावानुरूप स्वरूपेर गान ।
यबे येइ रस ताहा करे मूर्तिमान् ॥१६७॥
*प्रभुर —श्री चैतन्य महाप्रभु के ; भाव-अनुरूप —भाव के अनुसार ; स्वरूपेर —स्वरूप दामोदर का ; गान —गायन ; यबे —जब ; येइ —जो कुछ ; रस —रस ; ताहा —वह ; करे —करते थे ; मूर्तिमान् —साकार।*


### अनुवाद
स्वरूप दामोदर महाप्रभु के भाव के अनुरूप ही गाया करते थे। जब भी महाप्रभु किसी रस विशेष का आस्वादन करते, स्वरूप दामोदर उसे गाकर साकार कर देते।


## Verse md.13.168
श्री-जगन्नाथेर देखे श्री-मुख-कमल ।
ताहार उपर सुन्दर नयन-युगल ॥१६८॥
*श्री-जगन्नाथेर —भगवान् जगन्नाथ का ; देखे —देखते थे ; श्री-मुख-कमल —कमलमुख ; ताहार उपर —उस पर ; सुन्दर —सुन्दर ; नयन-युगल —युगल नयन (दो नयन)।*


### अनुवाद
श्री चैतन्य महाप्रभु ने भगवान् जगन्नाथ के सुन्दर कमल जैसे मुख तथा नेत्रों के दर्शन किए।


## Verse md.13.169
सूर्येर किरणे मुख करे झलमल ।
माल्य, वस्त्र, दिव्य अलङ्कार, परिमल ॥१६९॥
*सूर्येर —सूर्य की ; किरणे —किरणों से ; मुख —मुख ; करे —करता था ; झलमल —चमकता ; माल्य —माला ; वस्त्र —वस्त्र ; दिव्य अलङ्कार —सुन्दर आभूषण ; परिमल —सुगन्ध से घिरा हुआ।*


### अनुवाद
भगवान् जगन्नाथ माला पहने थे, सुन्दर वस्त्रों से सज्जित एवं सुन्दर आभूषणों से अलंकृत थे। उनका मुख सूर्य की किरणों से जगमगा रहा था और समूचा वातावरण सुगन्धित था।


## Verse md.13.170
प्रभुर हृदये आनन्द-सिन्धु उथलिल ।
उन्माद, झञ्झा-वात तत्क्षणे उठिल ॥१७०॥
*प्रभुर हृदये —श्री चैतन्य महाप्रभु के हृदय में ; आनन्द-सिन्धु —दिव्य आनन्द का सागर ; उथलिल —उठा ; उन्माद —उन्माद ; झञ्झा-वात —तूफान ; तत्-क्षणे —एकदम ; उठिल —उमड़ पड़े।*


### अनुवाद
श्री चैतन्य महाप्रभु के हृदय में दिव्य आनन्द का सागर उमड़ रहा था और उनमें उन्मत्तता के लक्षण तुरन्त तूफान की तरह जोर पकड़ने लगे।


## Verse md.13.171
आनन्दोन्मादे उठाय भावेर तरङ्ग ।
नाना-भाव-सैन्ये उपजिल युद्ध-रङ्ग ॥१७१॥
*आनन्द-उन्मादे —दिव्य आनन्द के उन्माद में ; उठाय —उठाया ; भावेर —भावों की ; तरङ्ग —तरंगें ; नाना —अनेक ; भाव —भाव ; सैन्ये —सैनिकों में ; उपजिल —प्रकट हो गये ; युद्ध-रङ्ग —युद्ध के रूप में।*


### अनुवाद
दिव्य आनन्द की उन्मत्तता से विविध भावों की तरंगें उत्पन्न हुईं। ये भाव युद्ध करते हुए प्रतिद्वन्द्वी सैनिकों जैसे प्रतीत हो रहे थे।


## Verse md.13.172
भावोदय, भाव-शान्ति, सन्धि, शाबल्य ।
सञ्चारी, सात्त्विक, स्थायी स्वभाव-प्राबल्य ॥१७२॥
*भाव-उदय —भावों का उदय होना ; भाव-शान्ति —शान्ति के भाव ; सन्धि —विभिन्न भावों की सन्धि ; शाबल्य —सभी भावों का मिश्रण ; सञ्चारी —सभी प्रकार के भावों का संचार ; सात्त्विक —दिव्य ; स्थायी —स्थायी ; स्वभाव —स्वाभाविक भाव ; प्राबल्य —बढ़़ावा।*


### अनुवाद
प्राकृतिक भावों के सभी लक्षणों में वृद्धि हो गई; फलत: भावों का उदय, भाव-शान्ति, मिश्रित भाव, युक्त-भाव, दिव्य भाव तथा स्थाई भाव तथा भाव प्रबलता देखी गई।


## Verse md.13.173
प्रभुर शरीर येन शुद्ध-हेमाचल ।
भाव-पुष्प-द्रुम ताहे पुष्पित सकल ॥१७३॥
*प्रभुर —श्री चैतन्य महाप्रभु का ; शरीर —शरीर ; येन —जैसे ; शुद्ध —शुद्ध ; हेमाचल —हिमालय पर्वत ; भाव —भाव ; पुष्प-द्रुम —पुष्पों के वृक्ष ; ताहे —उस स्थिति में ; पुष्पित —खिल रहे हो ; सकल —सभी।*


### अनुवाद
श्री चैतन्य महाप्रभु का शरीर दिव्य हिमालय पर्वत जैसा लगने लगा, जिसमें भावों के पुष्पित वृक्ष उगे हों और ये सारे वृक्ष खिल रहे हों।


## Verse md.13.174
देखिते आकर्षये सबार चित्त-मन ।
प्रेमामृत-वृष्ट्ये प्रभु सिञ्चे सबार मन ॥१७४॥
*देखिते —देखने से ; आकर्षये —आकर्षित करता था ; सबार —प्रत्येक का ; चित्त-मन —मन तथा चेतना ; प्रेम-अमृत-वृष्ट्ये —भगवत्-प्रेम के अमृत की वर्षा से ; प्रभु —श्री चैतन्य महाप्रभु ; सिञ्चे —छिड़का ; सबार —प्रत्येक का ; मन —मन।*


### अनुवाद
इन सारे लक्षणों को देखकर हर एक के मन तथा चित्त आकृष्ट हो रहे थे। महाप्रभु ने हर एक के मन को दिव्य भगवत्प्रेम रूपी अमृत से सींच दिया।


## Verse md.13.175
जगन्नाथ-सेवक यत राज-पात्र-गण ।
यात्रिक लोक, नीलाचल-वासी यत जन ॥१७५॥
*जगन्नाथ-सेवक —भगवान् जगन्नाथ के सेवक ; यत —सब ; राज-पात्र-गण —तथा सरकारी अधिकारी गण ; यात्रिक —यात्री गण ; लोक —सामान्य लोग ; नीलाचल-वासी —जगन्नाथ पुरी के निवासी ; यत जन —वहाँ जितने भी लोग थे।*


### अनुवाद
उन्होंने जगन्नाथजी के सेवकों, सरकारी अफसरों, यात्रियों, सामान्य जनता तथा जगन्नाथ पुरी के सभी निवासियों के मनों को सिंचित किया।


## Verse md.13.176
प्रभुर नृत्य प्रेम देखि’ हय चमत्कार ।
कृष्ण-प्रेम उछलिल हृदये सबार ॥१७६॥
*प्रभुर —श्री चैतन्य महाप्रभु का ; नृत्य —नृत्य ; प्रेम —प्रेम ; देखि’ —देखकर ; हय —हो गया ; चमत्कार —आश्चर्य ; कृष्ण-प्रेम —कृष्ण-प्रेम ; उछलिल —उमड़ पड़ा ; हृदये —दिलों में ; सबार —सबके।*


### अनुवाद
श्री चैतन्य महाप्रभु के नृत्य तथा भाव-प्रेम को देखकर सारे लोग चकित हो गये। उन सबके हृदयों में कृष्ण-प्रेम का उछाल लेने लगा।


## Verse md.13.177
प्रेमे नाचे, गाय, लोक, करे कोलाहल ।
प्रभुर नृत्य देखि’ सबे आनन्दे विह्वल ॥१७७॥
*प्रेमे —प्रेम में ; नाचे —नाचे ; गाय —गाये ; लोक —सामान्य लोग ; करे —किया ; कोलाहल —कोलाहल ; प्रभुर —श्री चैतन्य महाप्रभु का ; नृत्य —नृत्य ; देखि’ —देखकर ; सबे —सब ; आनन्दे —दिव्य आनन्द में ; विह्वल —विह्वल हो गये।*


### अनुवाद
हर व्यक्ति भाव-प्रेम में नाचने और गाने लगा तथा महान् कोलाहल गूँजने लगा। हर कोई श्री चैतन्य महाप्रभु को नाचते देखकर दिव्य आनन्द से अभिभूत हो गया।


## Verse md.13.178
अन्येर कि काय, जगन्नाथ-हलधर ।
प्रभुर नृत्य देखि’ सुखे चलिला मन्थर ॥१७८॥
*अन्येर कि काय —दूसरों की बात क्या करें ; जगन्नाथ —भगवान् जगन्नाथ ; हलधर —बलराम ; प्रभुर —श्री चैतन्य महाप्रभु का ; नृत्य —नृत्य ; देखि’ —देखकर ; सुखे —अत्यन्त हर्ष में ; चलिला —चलने लगे ; मन्थर —धीरे धीरे।*


### अनुवाद
अन्यों की जाने दें, भगवान् जगन्नाथ तथा भगवान् बलराम तक श्री चैतन्य महाप्रभु का नृत्य देखकर परम प्रसन्नतापूर्वक धीरे-धीरे चलने लगे।


## Verse md.13.179
कभु सुखे नृत्य-रङ्ग देखे रथ राखि’ ।
से कौतुक ये देखिल, सेइ तार साक्षी ॥१७९॥
*कभु —कभी ; सुखे —सुख में ; नृत्य-रङ्ग —नृत्य के रंग को ; देखे —देखते थे ; रथ —रथ ; राखि’ —रोककर ; से कौतुक —वह मनोरंजन ; ये —जो कोई ; देखिल —देख सकता था ; सेइ —वह ; तार —उसका ; साक्षी —साक्षी।*


### अनुवाद
भगवान् जगन्नाथ तथा भगवान् बलराम कभी-कभी रथ रोक देते और प्रसन्नतापूर्वक महाप्रभु का नृत्य देखने लगते। जो कोई भी उन्हें रथ रोककर नृत्य देखते देख सका, वह उनकी लीलाओं का साक्षी है।


## Verse md.13.180
एइ-मत प्रभु नृत्य करिते भ्रमिते ।
प्रतापरुद्रेर आगे लागिला पड़िते ॥१८०॥
*एइ-मत —इस प्रकार ; प्रभु —श्री चैतन्य महाप्रभु ने ; नृत्य करिते —नाचते नाचते ; भ्रमिते —घूमते घूमते ; प्रतापरुद्रेर —राजा प्रतापरुद्र के ; आगे —आगे ; लागिला —लगे ; पड़िते —नीचे गिर गये।*


### अनुवाद
जब श्री चैतन्य महाप्रभु इस तरह नाच तथा घूम रहे थे, तब वे महाराज प्रतापरुद्र के सामने गिर पड़े।


## Verse md.13.181
सम्भ्रमे प्रतापरुद्र प्रभुके धरिल ।
ताँहाके देखिते प्रभुर बाह्य-ज्ञान हइल ॥१८१॥
*सम्भ्रमे —अत्यन्त सम्मान सहित ; प्रतापरुद्र —राजा प्रतापरुद्र ; प्रभुके —श्री चैतन्य महाप्रभु को ; धरिल —ऊपर उठाया ; ताँहाके —उनको ; देखिते —देखकर ; प्रभुर —श्री चैतन्य महाप्रभु को ; बाह्य-ज्ञान —बाहरी चेतना ; हइल —हो गई।*


### अनुवाद
महाराज प्रतापरुद्र ने बड़े सम्मान से महाप्रभु को उठाया, किन्तु राजा को देखकर महाप्रभु को बाह्य चेतना आ गई।


## Verse md.13.182
राजा देखि’ महाप्रभु करेन धिक्कार ।
छि, छि, विषयीर स्पर्श हइल आमार ॥१८२॥
*राजा देखि’ —राजा को देखकर ; महाप्रभु —श्री चैतन्य महाप्रभु ने ; करेन —किया ; धिक्-कार —धिक्कार ; छि छि —छि: छि: ; विषयीर —लौकिक विषयों में रुचि लेने वाले का ; स्पर्श हइल —स्पर्श हो गया ; आमार —मेरा।*


### अनुवाद
राजा को देखकर श्री चैतन्य महाप्रभु ने अपने आपको यह कहकर धिक्कारा, ‘‘छि:! कितने दु:ख की बात है कि मैंने ऐसे व्यक्ति का स्पर्श कर लिया, जो संसारी मामलों में रुचि रखता है।’’


## Verse md.13.183
आवेशेते नित्यानन्द ना हैला सावधाने ।
काशीश्वर-गोविन्द आछिला अन्य-स्थाने ॥१८३॥
*आवेशेते —आवेश में ; नित्यानन्द —नित्यानन्द प्रभु ; ना —नहीं ; हैला —थे ; सावधाने —सावधान ; काशीश्वर —काशीश्वर ; गोविन्द —गोविन्द ; आछिला —थे ; अन्य-स्थाने —एक अन्य स्थान पर।*


### अनुवाद
जब चैतन्य महाप्रभु गिरे, तो न तो नित्यानन्द प्रभु ने, न ही काशीश्वर या गोविन्द ने उनको संभाला। नित्यानन्द अत्यधिक आवेश में थे और काशीश्वर तथा गोविन्द अन्यत्र थे।


## Verse md.13.184
यद्यपि राजार देखि’ हाड़िर सेवन ।
प्रसन्न हञाछे ताँरे मिलिबारे मन ॥१८४॥
*यद्यपि —यद्यपि ; राजार —राजा को ; देखि’ —देखकर ; हाड़िर सेवन —भंगी की सेवा ; प्रसन्न हञाछे —सन्तुष्ट हुए ; ताँरे मिलिबारे —उन्हें मिलने के लिए ; मन —उनका मन।*


### अनुवाद
श्री चैतन्य महाप्रभु पहले ही राजा के व्यवहार से प्रसन्न हो चुके थे, क्योंकि राजा ने भगवान् जगन्नाथ के लिए झाड़ू लगाने का काम स्वीकार किया था। अत: श्री चैतन्य महाप्रभु राजा को वास्तव में मिलना चाहते थे।


## Verse md.13.185
तथापि आपन-गणे करिते सावधान ।
बाह्ये किछु रोषाभास कैला भगवान् ॥१८५॥
*तथापि —फिर भी ; आपन-गणे —अपने साथियों को ; करिते —करने के लिए ; सावधान —सावधान ; बाह्ये —बाहर से ; किछु —कुछ ; रोष-आभास —दिखावटी क्रोध ; कैला —दिखाया ; भगवान् —पूर्ण पुरुषोत्तम भगवान्।*


### अनुवाद
तथापि अपने निजी संगियों को आगाह करने के लिए पूर्ण पुरुषोत्तम भगवान् श्री चैतन्य महाप्रभु ने ऊपर से रोष प्रकट किया।


### तात्पर्य
जब महाराज प्रतापरुद्र ने महाप्रभु से भेंट करने के लिए पूछा , तब श्री चैतन्य महाप्रभु ने यह कहते हुए तुरन्त मना कर दिया:

( चैतन्य-चन्द्रोदय-नाटक ८.२३)

निष्किञ्चनस्य शब्द उस व्यक्ति का सूचक है , जिसने अपने सारे भौतिक कार्यकलाप समाप्त कर लिए हैं। ऐसा व्यक्ति भवसागर पार करने के लिए कृष्णभावनामृत में अपने कार्यकलाप सम्पन्न करना प्रारम्भ कर सकता है। ऐसे व्यक्ति के लिए संसारी लोगों से घनिष्ठ सम्बन्ध स्थापित करना अथवा किसी स्त्री से घनिष्ठ सम्पर्क रखना अत्यन्त खतरनाक सिद्ध होता है। यह औपचारिकता भगवद्धाम वापस जाने के लिए गम्भीर व्यक्ति को निभानी पड़ती है। इसीलिए जब राजा से उनका स्पर्श हुआ , तो महाप्रभु ने अपने निजी संगियों को इन सिद्धान्तों को समझाने के लिए ही बाहर से रोष प्रकट किया। चूँकि महाप्रभु राजा के विनीत आचरण से अत्यन्त सन्तुष्ट थे , अतएव उन्होंने जान-बूझकर राजा को अपना शरीर स्पर्श करने दिया , किन्तु अपने निजी संगियों को आगाह करने के लिए उन्होंने बाहर से रोष व्यक्त किया।


## Verse md.13.186
प्रभुर वचने राजार मने हैल भय ।
सार्वभौम कहे,——तुमि ना कर संशय ॥१८६॥
*प्रभुर वचने —श्री चैतन्य महाप्रभु के कथन से ; राजार —राजा के ; मने —मन में ; हैल —था ; भय —भय ; सार्वभौम कहे —सार्वभौम भट्टाचार्य ने कहा ; तुमि —आप (राजा) ; ना कर संशय —चिन्ता मत करो।*


### अनुवाद
महाप्रभु द्वारा बाहरी रोष दिखाये जाने पर राजा प्रतापरुद्र भयभीत हो गये, लेकिन सार्वभौम भट्टाचार्य ने राजा से कहा, ‘‘आप चिन्ता न करें।’’


## Verse md.13.187
तोमार उपरे प्रभुर सुप्रसन्न मन ।
तोमा लक्ष्य करि’ शिखायेन निज गण ॥१८७॥
*तोमार उपरे —आपके ऊपर ; प्रभुर —श्री चैतन्य महाप्रभु का ; सु-प्रसन्न —अत्यन्त सन्तुष्ट ; मन —मन ; तोमा —आपको ; लक्ष्य करि’ —लक्ष्य करके ; शिखायेन —वे सिखा रहे हैं ; निज गण —अपने निजी साथियों को।*


### अनुवाद
सार्वभौम भट्टाचार्य ने राजा से कहा, ‘‘महाप्रभु आप से अत्यन्त प्रसन्न हैं। वे आपको लक्ष्य बनाकर अपने निजी संगियों को शिक्षा दे रहे थे कि संसारी लोगों से किस तरह व्यवहार करना चाहिए।’’


### तात्पर्य
यद्यपि ऊपर से राजा कंचन तथा कामिनी में रुचि रखने वाले संसारी व्यक्ति थे किन्तु भीतर से वे अपने भक्ति-कार्यों द्वारा शुद्ध हो चुके थे। उन्होंने भगवान् जगन्नाथ को प्रसन्न करने के लिए सड़क पर झाड़ू देने का काम करके यह दिखला दिया था। यदि कोई धनाढ्य व्यक्ति ऊपर से कंचन तथा कामिनी में रुचि रखने वाला प्रतीत होता है , किन्तु यदि वास्तव में वह अत्यन्त दीन तथा विनीत है और पूर्ण पुरुषोत्तम भगवान् के शरणागत है , तो वह संसारी नहीं कहा जायेगा। ऐसा निर्णय श्री चैतन्य महाप्रभु तथा उनके विश्वस्त भक्त ही कर सकते हैं। किन्तु सामान्य नियम के रूप में , भक्तों को कामिनी तथा कंचन में रुचि रखने वाले व्यक्तियों से घनिष्टता से मिलना-जुलना नहीं चाहिए।


## Verse md.13.188
अवसर जानि’ आमि करिब निवेदन ।
सेइ-काले याइ’ करिह प्रभुर मिलन ॥१८८॥
*अवसर जानि’ —शुभ अवसर पाकर ; आमि —मैं ; करिब —करूँगा ; निवेदन —निवेदन ; सेइ-काले —उसी समय ; याइ’ —आकर ; करिह —आप करो ; प्रभुर मिलन —श्री चैतन्य महाप्रभु से भेंट।*


### अनुवाद
सार्वभौम भट्टाचार्य ने आगे कहा, ‘‘उपयुक्त अवसर पाकर मैं आपका निवेदन प्रस्तुत करूँगा। तब आपके लिए आकर महाप्रभु से मिलना आसान होगा।’’


## Verse md.13.189
तबे महाप्रभु रथ प्रदक्षिण करिया ।
रथ-पाछे याइ’ ठेले रथे माथा दिया ॥१८९॥
*तबे —उस समय ; महाप्रभु —श्री चैतन्य महाप्रभु ; रथ —रथ ; प्रदक्षिण —प्रदक्षिणा ; करिया —करके ; रथ-पाछे —रथ के पीछे ; याइ’ —जाकर ; ठेले —धकेला ; रथे —रथ पर ; माथा दिया —सिर लगाकर।*


### अनुवाद
जगन्नाथ की प्रदक्षिणा करके श्री चैतन्य महाप्रभु रथ के पीछे चले गये और अपने सिर से रथ को ढकेलने लगे।


## Verse md.13.190
ठेलितेइ चलिल रथ ‘हड़’ ‘हड़’ करि’ ।
चतुर्दिके लोक सब बले ‘हरि’ ‘हरि’ ॥१९०॥
*ठेलितेइ —जैसे ही उन्होंने धकेला ; चलिल —चल पड़ा ; रथ —रथ ; हड़ हड़ करि’ —घर्र घर्र का शोर करके ; चतु:-दिके —चारों ओर ; लोक —सामान्य लोग ; सब —सब ; बले —कीर्तन करने लगे ; हरि हरि —‘‘हरि हरि’’ पावन नाम बोलकर। ’’*


### अनुवाद
उनके ढकेलते ही रथ ‘घर्र’ ‘घर्र’ की आवाज करके चल पड़ा। चारों ओर से लोग भगवान् के पवित्र नाम—‘‘हरि! हरि!’’—का उच्चारण करने लगे।


## Verse md.13.191
तबे प्रभु निज-भक्त-गण लञा सङ्गे ।
बलदेव-सुभद्राग्रे नृत्य करे रङ्गे ॥१९१॥
*तबे —उस समय ; प्रभु —श्री चैतन्य महाप्रभु ; निज —अपने ; भक्त-गण —भक्तों को ; लञा —लेकर ; सङ्गे —अपने साथ ; बलदेव —भगवान् बलराम ; सुभद्रा —भाग्य की देवी सुभद्रा ; अग्रे —आगे ; नृत्य —नृत्य ; करे —करने लगे ; रङ्गे —बड़े आनन्द में।*


### अनुवाद
जैसे ही रथ चल दिया, श्री चैतन्य महाप्रभु अपने निजी संगियों को भगवान् बलराम तथा लक्ष्मी देवी सुभद्रा के रथों के समक्ष ले गये। वे अत्यधिक प्रेरित होकर उनके समक्ष नाचने लगे।


## Verse md.13.192
ताहाँ नृत्य करि’ जगन्नाथ आगे आइला ।
जगन्नाथ देखि’ नृत्य करिते लागिला ॥१९२॥
*ताहाँ —वहाँ ; नृत्य करि’ —नृत्य करके ; जगन्नाथ —भगवान् जगन्नाथ के ; आगे —आगे ; आइला —आये ; जगन्नाथ देखि’ —भगवान् जगन्नाथ को देखकर ; नृत्य —नृत्य ; करिते —करने ; लागिला —लगे।*


### अनुवाद
बलदेवजी तथा सुभद्रा के समक्ष नृत्य करने के बाद श्री महाप्रभु भगवान् जगन्नाथ के रथ के समक्ष आये और उन्हें देखकर पुन: नाचने लगे।


## Verse md.13.193
चलिया आइल रथ ‘बलगण्डि’-स्थाने ।
जगन्नाथ रथ राखि’ देखे डाहिने वामे ॥१९३॥
*चलिया —चलते चलते ; आइल —आया ; रथ —रथ ; बलगण्डि-स्थाने —बलगंडि नामक स्थान पर ; जगन्नाथ —भगवान् जगन्नाथ ने ; रथ —रथ ; राखि’ —रोककर ; देखे —देखा ; डाहिने वामे —बाएँ और दाएँ।*


### अनुवाद
जब वे बलगंडि नामक स्थान पर पहुँचे, तो भगवान् जगन्नाथ ने अपना रथ रोक दिया और दाएँ-बाएँ देखने लगे।


## Verse md.13.184
वामे——‘विप्र-शासन’ नारिकेल-वन ।
डाहिने त’ पुष्पोद्यान येन वृन्दावन ॥१९४॥
*वामे —बाँयें ओर ; विप्र-शासन —वह स्थान जहाँ ब्राह्मण रहते थे ; नारिकेल-वन —नारियल का वन ; डाहिने —दाईं ओर ; त’ —निस्सन्देह ; पुष्प-उद्यान —पुष्पों का उद्यान ; येन —जैसे ; वृन्दावन —वृन्दावन।*


### अनुवाद
भगवान् जगन्नाथ ने बाईं ओर ब्राह्मणों की बस्ती विप्रशासन और नारियल के वृक्षों का कुँज देखा। दाहिनी ओर उन्होंने पवित्र धाम वृन्दावन के जैसे सुन्दर पुष्पों के उद्यान देखे।


### तात्पर्य
उड़ीसा प्रदेश में ब्राह्मणों के रहने वाले घरों को सामान्यतया विप्रशासन कहते हैं।


## Verse md.13.195
आगे नृत्य करे गौर लञा भक्त-गण ।
रथ राखि’ जगन्नाथ करेन दरशन ॥१९५॥
*आगे —सामने ; नृत्य करे —नृत्य किया ; गौर —श्री चैतन्य महाप्रभु ने ; लञा —साथ लेकर ; भक्त-गण —भक्तों को ; रथ राखि’ —रथ को रोककर ; जगन्नाथ —भगवान् जगन्नाथ के ; करेन दरशन —दर्शन किये।*


### अनुवाद
श्री चैतन्य महाप्रभु तथा उनके भक्त रथ के सामने नाच रहे थे और भगवान् जगन्नाथ अपना रथ रोककर उनका नृत्य देखने लगे।


## Verse md.13.196
सेइ स्थले भोग लागे,——आछये नियम ।
कोटि भोग जगन्नाथ करे आस्वादन ॥१९६॥
*सेइ स्थले —उस स्थल पर ; भोग लागे —भोग लगाया जाता है ; आछये नियम —यह नियम है ; कोटि भोग —करोड़ों भोग ; जगन्नाथ —भगवान् जगन्नाथ ; करे —किया ; आस्वादन —चखा।*


### अनुवाद
भगवान् को विप्रशासन स्थान पर भोजन समर्पित किये जाने की प्रथा थी। उन्हें असंख्य व्यंजन समर्पित किये गये और जगन्नाथजी ने उन सबका आस्वादन किया।


## Verse md.13.197
जगन्नाथेर छोट-बड़ यत भक्त-गण ।
निज निज उत्तम-भोग करे समर्पण ॥१९७॥
*जगन्नाथेर —भगवान् जगन्नाथ के ; छोट —छोटे ; बड़ —उन्नत ; यत —सभी ; भक्त-गण —भक्त-गण ; निज निज —अपना पकाया हुआ ; उत्तम-भोग —उत्तम भोग ; करे —किया ; समर्पण —समर्पण।*


### अनुवाद
भगवान् जगन्नाथ के सभी तरह के भक्तों ने—नये भक्त से लेकर उन्नत भक्तों ने—अपना-अपना सर्वोत्तम भोजन भगवान् को समर्पित किया।


## Verse md.13.198
राजा, राज-महिषी-वृन्द, पात्र, मित्र-गण ।
नीलाचल-वासी यत छोट-बड़ जन ॥१९८॥
*राजा —राजा ; राज-महिषी-वृन्द —रानियाँ ; पात्र —मन्त्री ; मित्र-गण —मित्र ; नीलाचल-वासी —जगन्नाथ पुरी के सभी निवासी ; यत —जितने ; छोट-बड़ —छोटे-बड़े ; जन —व्यक्ति।*


### अनुवाद
इसमें राजा, उनकी रानियाँ, उनके मन्त्री तथा मित्र और जगन्नाथ पुरी के छोटे-बड़े सभी निवासी सम्मिलित थे।


## Verse md.13.199
नाना-देशेर देशी यत यात्रिक जन ।
निज-निज-भोग ताहाँ करे समर्पण ॥१९९॥
*नाना-देशेर —विभिन्न देशों के ; देशी —स्थानीय ; यत —सभी प्रकार के ; यात्रिक —यात्री ; जन —लोग ; निज-निज —अपना पकाया हुआ ; भोग —भोग ; ताहाँ —वहाँ ; करे —किया ; समर्पण —समर्पण।*


### अनुवाद
विभिन्न देशों से जगन्नाथ पुरी आये हुए यात्रियों तथा स्थानीय भक्तों ने जगन्नाथजी को अपने हाथों से पकाया हुआ भोजन अर्पित किया।


## Verse md.13.200
आगे पाछे, दुइ पार्श्वे पुष्पोद्यान-वने ।
येइ याहा पाय, लागाय,——नाहिक नियमे ॥२००॥
*आगे पाछे —आगे-पीछे ; दुइ पार्श्वे —दोनों ओर ; पुष्प-उद्यान-वने —फूल के बागों में ; येइ —जिस किसी ने ; याहा पाय —अवसर पाया ; लागाय —भोग लगाया ; नाहिक नियमे —वहाँ कोई सख्त नियम नहीं था।*


### अनुवाद
भक्तों ने रथ के आगे और पीछे, रथ के दोनों ओर तथा पुष्पोद्यान के भीतर—सभी जगह अपना भोजन अर्पित किया। जहाँ-जहाँ भी सम्भव था, उन्होंने भगवान् को भोग चढ़ाया, क्योंकि इसके लिए कोई नियत नियम नहीं थे।


## Verse md.13.201
भोगेर समय लोकेर महा भिड़ हैल ।
नृत्य छाड़ि’ महाप्रभु उपवने गेल ॥२०१॥
*भोगेर समय —भोग समर्पित करने के समय ; लोकेर —सभी लोगों की ; महा —बड़ी ; भिड़ —भीड़ ; हैल —हो गई ; नृत्य छाड़ि’ —अपना नृत्य छोड़कर ; महाप्रभु —श्री चैतन्य महाप्रभु ; उपवने गेल —निकट के उद्यान में गये।*


### अनुवाद
भोजन अर्पित करते समय बहुत बड़ी भीड़ एकत्र हो गई। तब श्री चैतन्य महाप्रभु ने अपना नृत्य रोक दिया और वे पास के बगीचे में चले गये।


## Verse md.13.202
प्रेमावेशे महाप्रभु उपवन पाञा ।
पुष्पोद्याने गृह-पिण्डाय रहिला पड़िया ॥२०२॥
*प्रेम-आवेशे —प्रेमावेश में ; महाप्रभु —श्री चैतन्य महाप्रभु ने ; उपवन पाञा —निकट के सुन्दर बगीचे में आकर ; पुष्प-उद्याने —उस पुष्प-उद्यान में ; गृह-पिण्डाय —ऊँचे चबूतरे पर ; रहिला —रहे ; पड़िया —सीधे लेटकर।*


### अनुवाद
श्री चैतन्य महाप्रभु बगीचे में चले गये। वहाँ वे प्रेमावेश में निमग्न होकर एक चबूतरे पर लेट गये।


## Verse md.13.203
नृत्य-परिश्रमे प्रभुर देहे घन घर्म ।
सुगन्धि शीतल-वायु करेन सेवन ॥२०३॥
*नृत्य-परिश्रमे —नृत्य के कारण थकान ; प्रभुर —श्री चैतन्य महाप्रभु के ; देहे —शरीर पर ; घन घर्म —अधिक पसीना ; सुगन्धि —सुगन्धित ; शीतल-वायु —शीतल वायु ; करेन सेवन —अत्यन्त आनन्द पाया।*


### अनुवाद
महाप्रभु नाचने के कठोर श्रम से बहुत थक गये थे और उनके सारे शरीर पर पसीना था। अतएव उन्होंने बगीचे की सुगन्धित शीतल वायु का आनन्द उठाया।


## Verse md.13.204
यत भक्त कीर्तनीया आसिया आरामे ।
प्रति-वृक्ष-तले सबे करेन विश्रामे ॥२०४॥
*यत भक्त —सारे भक्त ; कीर्तनीया —संकीर्तन करने वाले ; आसिया —आकर ; आरामे —विश्राम-स्थल पर ; प्रति-वृक्ष-तले —प्रत्येक वृक्ष के नीचे ; सबे —वे सब ; करेन —करने लगे ; विश्रामे —विश्राम।*


### अनुवाद
संकीर्तन करने वाले सारे भक्त भी वहाँ आ गये और उन्होंने वृक्षों के नीचे विश्राम किया।


## Verse md.13.205
एइ त’ कहिल प्रभुर महा-सङ्कीर्तन ।
जगन्नाथेर आगे यैछे करिल नर्तन ॥२०५॥
*एइ त’ —इस प्रकार ; कहिल —मैंने वर्णन किया है ; प्रभुर —श्री चैतन्य महाप्रभु का ; महा-सङ्कीर्तन —महासंकीर्तन ; जगन्नाथेर आगे —भगवान् जगन्नाथ के समक्ष ; यैछे —जैसे ; करिल —उन्होंने किया ; नर्तन —नृत्य।*


### अनुवाद
इस तरह मैंने श्री चैतन्य महाप्रभु द्वारा किये गये महासंकीर्तन का वर्णन किया है, जिस तरह वे जगन्नाथ के समक्ष नाचे थे।


## Verse md.13.206
रथाग्रेते प्रभु यैछे करिला नर्तन ।
चैतन्याष्टके रूप-गोसाञि कर्याछे वर्णन ॥२०६॥
*रथ-अग्रेते —रथ के आगे ; प्रभु —श्री चैतन्य महाप्रभु ने ; यैछे —जैसे ; करिला —किया ; नर्तन —नृत्य ; चैतन्य-अष्टके —चैतन्याष्टक नामक प्रार्थना में ; रूप-गोसाञि —श्रील रूप गोस्वामी ने ; कर्याछे —किया है ; वर्णन —स्पष्ट वर्णन।*


### अनुवाद
श्रील रूप गोस्वामी ने चैतन्याष्टक नामक अपनी स्तुति में महाप्रभु द्वारा जगन्नाथजी के रथ के समक्ष नाचने का स्पष्ट वर्णन किया है।


### तात्पर्य
श्रील रूप गोस्वामी ने तीन स्तुतियाँ लिखी हैं और इनमें से हर एक का शीर्षक चैतन्याष्टक है। अगला श्लोक (७) प्रथम चैतन्याष्टक से है , जो स्तवमाला नामक ग्रंथ में सम्मिलित है।


## Verse md.13.207
रथारूढ़स्यारादधिपदवि नीलाचल-पतेर्
अदभ्र-प्रेमोर्मि-स्फुरित-नटनोल्लास-विवश: ।
स-हर्षं गायद्भि: परिवृत-तनुर्वैष्णव-जनै:
स चैतन्य: किं मे पुनरपि दृशोर्यास्यति पदम् ॥२०७॥
*रथ-आरूढ़स्य —भगवान् का जो रथ पर सवार थे ; आरात् —के सामने ; अधिपदवि —बड़ी सड़क पर ; नीलाचल-पते: —नीलाचल के स्वामी भगवान् जगन्नाथ का ; अदभ्र —महान् ; प्रेम-ऊर्मि —भगवत्-प्रेम की तरंगो से ; स्फुरित —जो प्रकट हुआ ; नटन-उल्लास-विवश: —नृत्य के दिव्य आनन्द से विह्वल होकर ; स-हर्षम् —हर्ष सहित ; गायद्भि: —गायकों से ; परिवृत —घिरकर ; तनु: —शरीर ; वैष्णव-जनै: —भक्तों से ; स: चैतन्य: —वे श्री चैतन्य महाप्रभु ; किम् —क्या ; मे —मेरा ; पुन: अपि —दोबारा ; दृशो: —दृष्टि के ; यास्यति —प्रवेश करेंगे ; पदम् —पथ में।*


### अनुवाद
‘‘श्री चैतन्य महाप्रभु ने रथ पर विराजमान नीलाचल के स्वामी भगवान् जगन्नाथ के समक्ष प्रमुख मार्ग में परम प्रसन्नतापूर्वक नृत्य किया। नृत्य करने के दिव्य आनन्द से अभिभूत होकर तथा नामोच्चार करने वाले वैष्णवों से घिरे महाप्रभु ने उत्कट भगवत्प्रेम की लहरें प्रकट कीं। ऐसे श्री चैतन्य महाप्रभु कब मेरे समक्ष पुन: दृष्टिगोचर होंगे?’’


## Verse md.13.208
इहा येइ शुने सेइ श्री-चैतन्य पाय ।
सुदृढ़ विश्वास-सह प्रेम-भक्ति हय ॥२०८॥
*इहा —यह ; येइ —जो कोई ; शुने —सुनता है ; सेइ —वह व्यक्ति ; श्री-चैतन्य पाय —श्री चैतन्य महाप्रभु को पायेगा ; सु-दृढ़ —सुदृढ़ ; विश्वास —विश्वास ; सह —के साथ ; प्रेम-भक्ति —प्रेमाभक्ति ; हय —होगी।*


### अनुवाद
जो भी रथयात्रा के इस विवरण को सुनता है, उसे श्री चैतन्य महाप्रभु प्राप्त होंगे। उसे वह उच्च अवस्था भी प्राप्त होगी, जिससे उसे भगवद्भक्ति तथा भगवत्प्रेम में दृढ़ विश्वास प्राप्त होगा।


## Verse md.13.209
श्री-रूप-रघुनाथ-पदे यार आश ।
चैतन्य-चरितामृत कहे कृष्णदास ॥२०९॥
*श्री-रूप —श्री रूप गोस्वामी ; रघुनाथ —श्रील रघुनाथ दास गोस्वामी ; पदे —के चरणकमलों पर ; यार —जिसकी ; आश —आशा ; चैतन्य-चरितामृत — चैतन्य चरितामृत नामक ग्रन्थ का ; कहे —वर्णन किया है ; कृष्णदास —श्रील कृष्णदास कविराज गोस्वामी ने।*


### अनुवाद
श्री रूप तथा श्री रघुनाथ के चरणकमलों की प्रार्थना करते हुए और उनकी कृपा की कामना करते हुए मैं कृष्णदास श्रीचैतन्य-चरितामृत का वर्णन कर रहा हूँ।
