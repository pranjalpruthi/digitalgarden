---
{"dg-publish":true,"permalink":"/cc-hi/madhya-lila/chapter25/","created":"2025-01-05T23:29:56.677+05:30","updated":"2025-03-06T13:13:01.013+05:30"}
---


# Madhya-līlā

# Chapter 25 -     वाराणसी के सारे निवासियों का वैष्णव बनना

पच्चीसवें अध्याय का सारांश इस प्रकार है। बनारस में रह रहा एक महाराष्ट्रीय ब्राह्मण श्री चैतन्य महाप्रभु का महान् भक्त था। वह महाप्रभु की महिमा को सुनकर परम सुखी रहता था और उसी की योजना से वाराणसी के सारे संन्यासी श्री चैतन्य महाप्रभु के भक्त बन गये। उसने सारे संन्यासियों को श्री चैतन्य महाप्रभु से भेंट करने के लिए अपने घर में बुलाया। इस घटना का वर्णन आदिलीला के सातवें अध्याय में किया जा चुका है। उस दिन से श्री चैतन्य महाप्रभु वाराणसी नगरी में प्रसिद्ध हो गये और वहाँ के अनेक महत्त्वपूर्ण व्यक्ति उनके अनुयायी बन गये। धीरे-धीरे महान् संन्यासी प्रकाशानन्द सरस्वती का एक शिष्य श्री चैतन्य महाप्रभु का भक्त बन गया। उसने ही प्रकाशानन्द सरस्वती से महाप्रभु के विषय में बताया और अनेक तर्कों द्वारा श्री चैतन्य महाप्रभु के विचारों का समर्थन किया।

एक दिन श्री चैतन्य महाप्रभु पंचनद में स्‍नान करने गये और उसके बाद उनके सारे भक्त बिन्दु माधव मन्दिर के समक्ष हरे कृष्ण मन्त्र का कीर्तन करने लगे। उसी समय प्रकाशानन्द सरस्वती तथा उनके सारे भक्त महाप्रभु के पास पहुँचे। प्रकाशानन्द सरस्वती तुरन्त ही श्री चैतन्य महाप्रभु के चरणों पर गिर पड़े और उनके साथ किये गये विगत व्यवहार के लिए बड़ा खेद व्यक्त किया। उन्होंने श्री चैतन्य महाप्रभु से वेदान्त-सूत्र के परिप्रेक्ष्य में भक्ति के विषय में जिज्ञासा की और महाप्रभु ने उन्हें वेदान्त-सूत्र जानने वाले महान् आचार्यों द्वारा प्रमाणित भक्ति के विषय में बतलाया। इसके बाद उन्होंने इंगित किया कि श्रीमद्भागवत ही वेदान्त-सूत्र की सही टीका है। फिर उन्होंने श्रीमद्भागवत के चतु:श्लोकी श्लोकों की व्याख्या की , जो कि उस ग्रन्थ के सार हैं।

उस दिन से वाराणसी के सारे संन्यासी श्री चैतन्य महाप्रभु के भक्त बन गये। अपने मुख्यालय जगन्नाथ पुरी लौटने के पूर्व महाप्रभु ने सनातन गोस्वामी को वृन्दावन जाने का उपदेश दिया। तत्पश्चात् महाप्रभु जगन्नाथ पुरी के लिए चल पड़े। इसके बाद कविराज गोस्वामी श्रील रूप गोस्वामी , सनातन गोस्वामी तथा सुबुद्धि राय के विषय में कुछ बातें बतलाते हैं। श्री चैतन्य महाप्रभु मध्यभारत के झारिखंड वन से होकर जगन्नाथ पुरी लौट आये। इस अध्याय के अन्त में कविराज गोस्वामी मध्यलीला की घटनाओं का सारांश देते हैं और हर जीव को उपदेश देते हैं कि वह श्रीचैतन्य-चरितामृत नामक इस भव्य ग्रन्थ को पढ़े।


## Verse md.25.1
वैष्णवी-कृत्य सन्न्यासि-मुखान्काशी-निवासिन: ।
सनातनं सु-संस्कृत्य प्रभुर्नीलाद्रिमागमत् ॥१॥
*वैष्णवी-कृत्य —वैष्णव बनाकर ; सन्न्यासि-मुखान् —मुख्यत: संन्यासियों आदि को भी ; काशी-निवासिन: —वाराणसी के निवासियों को ; सनातनम् —सनातन गोस्वामी को ; सु-संस्कृत्य —पूर्णतया शुद्ध करके ; प्रभु: —भगवान् श्री चैतन्य महाप्रभु ; नीलाद्रिम् —जगन्नाथ पुरी ; आगमत् —लौट आये।*


### अनुवाद
वाराणसी के समस्त निवासियों को, जिनमें संन्यासी मुख्य थे, वैष्णव बना लेने के बाद तथा वाराणसी में सनातन गोस्वामी को पूरी तरह शिक्षा और उपदेश देने के बाद, श्री चैतन्य महाप्रभु जगन्नाथ पुरी लौट गये।


## Verse md.25.2
जय जय श्री-चैतन्य जय नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय हो ; श्री-चैतन्य —श्री चैतन्य महाप्रभु की ; जय —जय हो ; नित्यानन्द —नित्यानन्द प्रभु की ; जय —जय हो ; अद्वैत-चन्द्र —अद्वैत आचार्य की ; जय —जय हो ; गौर-भक्त-वृन्द —भगवान् श्री चैतन्य महाप्रभु के सभी भक्तों की।*


### अनुवाद
श्री चैतन्य महाप्रभु की जय हो! श्री नित्यानन्द प्रभु की जय हो! अद्वैतचन्द्र की जय हो तथा श्री चैतन्य महाप्रभु के समस्त भक्तों की जय हो!


## Verse md.25.3
एइ मत महाप्रभु दुइ मास पर्यन्त ।
शिखाइला ताँरे भक्ति-सिद्धान्तेर अन्त ॥३॥
*एइ मत —इस प्रकार ; महाप्रभु —श्री चैतन्य महाप्रभु ने ; दुइ मास पर्यन्त —दो महीने के लिए ; शिखाइला —उपदेश दिया ; ताँरे —उन्हें ; भक्ति-सिद्धान्तेर अन्त —भक्ति के सभी सिद्धान्तों का सार।*


### अनुवाद
श्री चैतन्य महाप्रभु ने लगातार दो मास तक श्री सनातन गोस्वामी को भक्ति के सारे सिद्धान्तों की शिक्षा प्रदान की।


## Verse md.25.4
‘परमानन्द कीर्तनीया’——शेखरेर सङ्गी ।
प्रभुरे कीर्तन शुनाय, अति बड़ रङ्गी ॥४॥
*परमानन्द कीर्तनीया —परमानन्द कीर्तनीया ; शेखरेर सङ्गी —चन्द्रशेखर का एक मित्र ; प्रभुरे —श्री चैतन्य महाप्रभु को ; कीर्तन शुनाय —कीर्तन गाकर सुनाता था ; अति बड़ रङ्गी —अत्यन्त विनोदी।*


### अनुवाद
जब तक श्री चैतन्य महाप्रभु वाराणसी में रहे, चन्द्रशेखर के मित्र परमानन्द कीर्तनिया हरे कृष्ण महामन्त्र तथा अन्य गीतों का कीर्तन बड़े ही विनोदपूर्ण ढंग से श्री चैतन्य महाप्रभु को सुनाया करते थे।


## Verse md.25.5
सन्न्यासीर गण प्रभुरे यदि उपेक्षिल ।
भक्त-दु:ख खण्डाइते तारे कृपा कैल ॥५॥
*सन्न्यासीर गण —सभी संन्यासियों ने ; प्रभुरे —भगवान् श्री चैतन्य महाप्रभु की ; यदि —जब ; उपेक्षिल —निन्दा की ; भक्त-दु:ख —भक्तों का दु:ख ; खण्डाइते —दूर करने के लिए ; तारे —उन पर ; कृपा कैल —अपनी कृपा की।*


### अनुवाद
जब वाराणसी में मायावादी संन्यासियों ने श्री चैतन्य महाप्रभु की आलोचना की, तो महाप्रभु के भक्त अत्यन्त दुखित हुए। अत: श्री चैतन्य महाप्रभु ने उन्हें तुष्ट करने के लिए उन संन्यासियों पर अपनी कृपा प्रदर्शित की।


## Verse md.25.6
सन्न्यासीरे कृपा पूर्वे लिखियाछों विस्तारिया ।
उद्देशे कहिये इहाँ सङ्क्षेप करिया ॥६॥
*सन्न्यासीरे कृपा —संन्यासियों पर कृपा ; पूर्वे —इससे पहले ; लिखियाछों —मैंने वर्णित की है ; विस्तारिया —विस्तारपूर्वक ; उद्देशे —इस सन्दर्भ में ; कहिये —मैं कहता हूँ ; इहाँ —यहाँ ; सङ्क्षेप करिया —संक्षेप में।*


### अनुवाद
आदिलीला के सातवें अध्याय में वाराणसी में श्री चैतन्य महाप्रभु द्वारा संन्यासियों के उद्धार का विस्तृत वर्णन मैं पहले ही कर चुका हूँ, किन्तु इस अध्याय में मैं उसको संक्षेप में दुहराऊँगा।


## Verse md.25.7
याहाँ ताहाँ प्रभुर निन्दा करे सन्न्यासीर गण ।
शुनि’ दु:खे महाराष्ट्रीय विप्र करये चिन्तन ॥७॥
*याहाँ ताहाँ —हर जगह ; प्रभुर निन्दा —श्री चैतन्य महाप्रभु की निन्दा ; करे —करते ; सन्न्यासीर गण —मायावादी संन्यासी ; शुनि’ —सुनकर ; दु:खे —अत्यन्त दु:ख में ; महाराष्ट्रीय विप्र —महाराष्ट्र का ब्राह्मण ; करये चिन्तन —विचार करने लगा।*


### अनुवाद
जब वाराणसी में मायावादी संन्यासी जगह-जगह श्री चैतन्य महाप्रभु की निन्दा कर रहे थे, तो एक महाराष्ट्रीय ब्राह्मण इस निन्दा को सुनकर अत्यन्त दुखित होकर सोचने लगा।


## Verse md.25.8
‘‘प्रभुर स्वभाव,——येबा देखे सन्निधाने ।
‘स्वरूप’ अनुभवि’ ताँरे ‘ईश्वर’ करि’ माने ॥८॥
*प्रभुर स्वभाव —श्री चैतन्य महाप्रभु का स्वभाव ; येबा —जो ; देखे —देखता है ; सन्निधाने —निकट से ; स्वरूप —उनका स्वरूप ; अनुभवि’ —अनुभव करके ; ताँरे —उन्हें ; ईश्वर करि’ —परम भगवान् ; माने —स्वीकार कर लेता है।*


### अनुवाद
उस महाराष्ट्रीय ब्राह्मण ने सोचा, ‘‘जो कोई भी श्री चैतन्य महाप्रभु के स्वभाव को ध्यान से देखता है, वह तुरन्त ही उनके व्यक्तित्व का अनुभव करके उन्हें परम ईश्वर रूप में स्वीकार कर लेता है।


## Verse md.25.9
कोन प्रकारे पारों यदि एकत्र करिते ।
इहा देखि’ सन्न्यासि-गण हबे इँहार भक्ते ॥९॥
*कोन प्रकारे —किसी प्रकार ; पारों —मैं समर्थ हो सकूँ ; यदि —यदि ; एकत्र करिते —एकत्र करने में ; इहा देखि’ —यह देखकर (श्री चैतन्य महाप्रभु के व्यक्तिगत लक्षण) ; सन्न्यासि-गण —वाराणसी के मायावादी संन्यासी ; हबे —बन जायेंगे ; इँहार भक्ते —उनके भक्त।*


### अनुवाद
‘‘यदि मैं किसी तरह सारे संन्यासियों को एक साथ इकट्ठे कर सकूँ, तो वे निश्चय ही महाप्रभु के व्यक्तिगत गुणों को देखकर उनके भक्त बन जायेंगे।


### तात्पर्य
यदि श्री चैतन्य महाप्रभु के निजी गुणों तथा कार्यों को देखा जाए , तो यह निश्चित हो जायेगा कि वे पूर्ण पुरुषोत्तम भगवान् थे। इसकी पुष्टि शास्त्रीय आदेशों का अनुसरण करने पर हो सकती है। श्री चैतन्य महाप्रभु के विषय में यह गम्भीर अध्ययन और विवेचन उनके प्रामाणिक भक्तों पर भी लागू होता है। श्रीचैतन्य-चरितामृत ( अन्त्यलीला ७.११) में स्पष्ट रूप से इसका वर्णन हुआ है :

इस कलियुग में वास्तविक धार्मिक प्रचार से लोगों को हरे कृष्ण महामन्त्र का कीर्तन करने के लिए प्रेरित किया जा सकता है। यह कार्य उस व्यक्ति के लिए सम्भव है , जो कृष्ण द्वारा विशेष रूप से शक्तिप्रदत्त हो। विशिष्ट कृष्ण-कृपा के बिना इस कार्य को कोई भी नहीं कर सकता। इस प्रसंग में श्रील भक्तिसिद्धान्त सरस्वती ठाकुर ने अपने अनुभाष्य में नारायण संहिता से निम्नलिखित उद्धरण दिया है :

‘‘ द्वापर युग में भगवान् विष्णु तथा कृष्ण के भक्त पांचरात्रिक सिद्धान्तों के अनुसार भक्ति करते थे। इस कलियुग में पूर्ण पुरुषोत्तम भगवान् की पूजा केवल उनके नाम-कीर्तन द्वारा की जाती है।’’ तत्पश्चात् श्रील भक्तिसिद्धान्त सरस्वती ठाकुर टीका करते हैं , ‘‘ भगवान् कृष्ण की इच्छा पूरी करने के लिए उनकी प्रत्यक्ष शक्ति एवं उनकी कृपा प्राप्त किये बिना कोई भी व्यक्ति जगद्गुरु नहीं बन सकता। वह मानसिक चिन्तन द्वारा तो सफल हो ही नहीं सकता , क्योंकि ऐसा चिन्तन भक्तों तथा धार्मिक लोगों के लिए नहीं है। केवल शक्तिप्रदत्त पुरुष ही भगवान् के पवित्र नाम का वितरण कर सकता है और समस्त पतितात्माओं को कृष्ण की पूजा करने का आदेश दे सकता है। भगवान् के पवित्र नाम के वितरण द्वारा वह अधम से अधम लोगों के हृदयों को शुद्ध कर सकता है और भौतिक जगत् की प्रज्ज्वलित अग्नि को शान्त कर सकता है। यही नहीं , वह पूरे विश्व में कृष्ण के तेज की प्रखरता का प्रसारण कर सकता है। ऐसे आचार्य को कृष्ण से अभिन्न मानना चाहिए—अर्थात् उसे कृष्ण का शक्त्यावेश अवतार मानना चाहिए। ऐसा व्यक्ति कृष्णालिङ्गित-विग्रह कहलाता है—अर्थात् वह पूर्ण पुरुषोत्तम भगवान् कृष्ण द्वारा सर्वदा आलिंगित होता है। ऐसा व्यक्ति वर्णाश्रम व्यवस्था से ऊपर होता है। वह सारे जगत् का गुरु , महाभागवत होता है। वह परमहंस ठाकुर अर्थात् परमहंस या ठाकुर कहलाने के योग्य है।’’

तो भी कुछ लोग उल्लुओं जैसे हैं , जो सूर्य का प्रकाश देखने के लिए अपनी आँखें कभी नहीं खोलते। ये उल्लू जैसे व्यक्ति , जो उन मायावादी संन्यासियों से भी गिरे हुए हैं , महाभागवत भक्त पर कृष्ण-कृपा के तेज को नहीं देख पाते। ऐसे लोग श्री चैतन्य महाप्रभु की इच्छानुसार विश्व के प्रत्येक नगर तथा गाँव में कृष्णभावनामृत का प्रचार करने वाले भक्तों की आलोचना करने के लिए सदैव तत्पर रहते हैं।


## Verse md.25.10
वाराणसी-वास आमार हय सर्व-काले ।
सर्व-काल दु:ख पाब, इहा ना करिले’’ ॥१०॥
*वाराणसी-वास —वाराणसी में निवास ; आमार —मेरा ; हय —है ; सर्व-काले —सदैव ; सर्व-काल —सदैव ; दु:ख पाब —मैं दु:ख पाऊँगा ; इहा —यह ; ना करिले —यदि मैं नहीं करता।*


### अनुवाद
‘‘मुझे अपने शेष जीवन-भर वाराणसी में निवास करना होगा। यदि मैं इस योजना को पूरा न कर सका, तो मैं निश्चय ही मानसिक क्लेश उठाता रहूँगा।’’


## Verse md.25.11
एत चिन्ति’ निमन्त्रिल सन्न्यासीर गणे ।
तबे सेइ विप्र आइल महाप्रभुर स्थाने ॥११॥
*एत चिन्ति’ —यह सोचकर ; निमन्त्रिल —उसने निमन्त्रण दिया ; सन्न्यासीर गणे —सभी सन्यासियों को ; तबे —तब ; सेइ विप्र —वह ब्राह्मण ; आइल —आया ; महाप्रभुर स्थाने —श्री चैतन्य महाप्रभु के स्थान पर।*


### अनुवाद
इस तरह सोचते हुए उस महाराष्ट्रीय ब्राह्मण ने वाराणसी के समस्त संन्यासियों को आमन्त्रित किया। ऐसा करने के बाद अन्त में वह श्री चैतन्य महाप्रभु को आमन्त्रित करने पहुँचा।


## Verse md.25.12
हेन-काले निन्दा शुनि’ शेखर, तपन ।
दु:ख पाञा प्रभु-पदे कैला निवेदन ॥१२॥
*हेन-काले —उसी समय ; निन्दा शुनि’ —निन्दा सुनकर (मायावादी सन्यासियों द्वारा चैतन्य महाप्रभु की) ; शेखर तपन —चन्द्रशेखर तथा तपन मिश्र ; दु:ख पाञा —अत्यन्त दु:खी होकर ; प्रभु-पदे —श्री चैतन्य महाप्रभु के चरणकमलों में ; कैला निवेदन —निवेदन करते हैं।*


### अनुवाद
तभी चन्द्रशेखर तथा तपन मिश्र दोनों ने श्री चैतन्य महाप्रभु के विषय में निन्दनीय आलोचना सुनी, तो वे अत्यन्त दु:खी हुए। वे श्री चैतन्य महाप्रभु के चरणकमलों में एक निवेदन करने आये।


## Verse md.25.13
भक्त-दु:ख देखि’ प्रभु मनेते चिन्तिल ।
सन्न्यासीर मन फिराइते मन हइल ॥१३॥
*भक्त-दु:ख देखि’ —भक्तों का दु:ख देखकर ; प्रभु —श्री चैतन्य महाप्रभु ने ; मनेते चिन्तिल —अपने मन में विचार किया ; सन्न्यासीर मन —मायावादी सन्यासियों के मन ; फिराइते —बदलने का ; मन हइल —निश्चय किया।*


### अनुवाद
उन्होंने विनती की और श्री चैतन्य महाप्रभु ने अपने भक्तों का दु:ख देखकर मायावादी संन्यासियों का मन फिराने का निश्चय किया।


## Verse md.25.14
हेन-काले विप्र आसि’ करिल निमन्त्रण ।
अनेक दैन्यादि करि’ धरिल चरण ॥१४॥
*हेन-काले —उस समय ; विप्र —महाराष्ट्रीय ब्राह्मण ने ; आसि’ —आकर ; करिल निमन्त्रण —श्री चैतन्य महाप्रभु को निमंत्रित किया ; अनेक —अनेक ; दैन्य-आदि —विनम्र भाव से निवेदन ; करि’ —करके ; धरिल चरण —उनके चरणकमलों का स्पर्श किया।*


### अनुवाद
जब श्री चैतन्य महाप्रभु मायावादी संन्यासियों से मिलने के विषय में गम्भीरतापूर्वक विचार कर रहे थे तभी वह महाराष्ट्रीय ब्राह्मण उनके पास पहुँचा। उसने अत्यन्त विनयपूर्वक निमन्त्रण दिया और श्री चैतन्य महाप्रभु के चरणकमलों का स्पर्श किया।


## Verse md.25.15
तबे महाप्रभु ताँर निमन्त्रण मानिला ।
आर दिन मध्याह्न करि’ ताँर घरे गेला ॥१५॥
*तबे —इसके बाद ; महाप्रभु —श्री चैतन्य महाप्रभु ने ; ताँर —उसका ; निमन्त्रण —निमन्त्रण ; मानिला —स्वीकार किया ; आर दिन —अगले दिन ; मध्याह्न करि’ —अपने मध्याह्न कार्य समाप्त करके (स्‍नान तथा मन्त्रोच्चारण करके) ; ताँर घरे गेला —महाराष्ट्रीय ब्राह्मण के घर गये।*


### अनुवाद
श्री चैतन्य महाप्रभु ने उसका निमन्त्रण स्वीकार कर लिया और अगले दिन अपने दोपहर के कार्यों से निवृत्त होकर वे उस ब्राह्मण के घर गये।


## Verse md.25.16
ताहाँ यैछे कैला प्रभु सन्न्यासीर निस्तार ।
पञ्च-तत्त्वाख्याने ताहा करियाछि विस्तार ॥१६॥
*ताहाँ —वहाँ ; यैछे —किस प्रकार ; कैला —किया ; प्रभु —श्री चैतन्य महाप्रभु ने ; सन्न्यासीर —मायावादी सन्यासियों का ; निस्तार —उद्धार ; पञ्च-तत्त्व-आख्याने —पंचतत्त्व (श्रीकृष्ण चैतन्य , नित्यानन्द प्रभु , श्री अद्वैत आचार्य , गदाधर तथा श्रीवास) की महिमा के वर्णन में ; ताहा —वह विषय ; करियाछि विस्तार —विस्तारपूर्वक वर्णन किया है।*


### अनुवाद
मैं पंचतत्त्व—श्री चैतन्य महाप्रभु, श्री नित्यानन्द प्रभु, अद्वैत प्रभु, गदाधर प्रभु तथा श्रीवास—के यश का वर्णन करते समय आदिलीला के सातवें अध्याय में श्री चैतन्य महाप्रभु द्वारा मायावादी संन्यासियों के उद्धार का पहले ही वर्णन कर चुका हूँ।


## Verse md.25.17
ग्रन्थ बाड़े, पुनरुक्ति हय त’ कथन ।
ताहाँ ये ना लिखिलुँ, ताहा करिये लिखन ॥१७॥
*ग्रन्थ —ग्रन्थ का आकार ; बाड़े —बढ़ जायेगा ; पुनर्-उक्ति —दोहराना ; हय —करके ; त’ कथन —एक बार वर्णित विषयों का ; ताहाँ —वहाँ (सातवें अध्याय में) ; ये —जो ; ना लिखिलुँ —वहीं लिखा ; ताहा —वह ; करिये लिखन —मैं लिख रहा हूँ।*


### अनुवाद
चूँकि आदिलीला के सातवें अध्याय में मैं इस घटना का विस्तार से वर्णन कर चुका हूँ, अत: दुबारा वर्णन करके इस पुस्तक के आकार को बढ़ाना नहीं चाहता। फिर भी जो कुछ वहाँ वर्णन करने से रह गया था, उसका समावेश मैं इस अध्याय में करने का प्रयास करूँगा।


## Verse md.25.18
ये दिवस प्रभु सन्न्यासीरे कृपा कैल ।
से दिवस हैते ग्रामे कोलाहल हैल ॥१८॥
*ये दिवस —जिस दिन ; प्रभु —श्री चैतन्य महाप्रभु ने ; सन्न्यासीरे —मायावादी सन्यासियों पर ; कृपा कैल —कृपा की ; से दिवस हैते —उसी दिन से ; ग्रामे —गाँव में ; कोलाहल हैल —इस घटना के विषय में अनेक चर्चाएँ होने लगी।*


### अनुवाद
जिस दिन से श्री चैतन्य महाप्रभु ने मायावादी संन्यासियों पर कृपा प्रदर्शित की, तब से वाराणसी के निवासियों के बीच इस घटना के विषय में प्रचुर चर्चाएँ होने लगीं।


## Verse md.25.19
लोकेर सङ्घट्ट आइसे प्रभुरे देखिते ।
नाना शास्त्रे पण्डित आइसे शास्त्र विचारिते ॥१९॥
*लोकेर सङ्घट्ट —लोगों की भीड़ ; आइसे —आती ; प्रभुरे देखिते —श्री चैतन्य महाप्रभु को देखने के लिए ; नाना शास्त्रे पण्डित —अनेक शास्त्रों के विद्वान ; आइसे —आते थे ; शास्त्र विचारिते —अनेक शास्त्रों की चर्चा करने के लिए।*


### अनुवाद
उस दिन से लोगों के दल के दल श्री चैतन्य महाप्रभु को देखने के लिए आने लगे और विविध शास्त्रों के पण्डित महाप्रभु से विविध विषयों पर चर्चा करने लगे।


## Verse md.25.20
सर्व-शास्त्र खण्डि’ प्रभु ‘भक्ति’ करे सार ।
सयुक्तिक वाक्ये मन फिराय सबार ॥२०॥
*सर्व-शास्त्र खण्डि’ —विभिन्न शास्त्रों के सभी मिथ्या तर्कों का खंडन करके ; प्रभु —श्री चैतन्य महाप्रभु ने ; भक्ति करे सार —भक्ति की श्रेष्ठता स्थापित की ; स-युक्तिक वाक्ये —प्रसन्नता देने वाले तर्क से पूर्ण वाक्यों द्वारा ; मन फिराय —मन बदल दिये ; सबार —सभी के।*


### अनुवाद
जब लोग विविध शास्त्रों के सिद्धान्तों की चर्चा करने श्री चैतन्य महाप्रभु के पास आने लगे, तो महाप्रभु ने उनके मिथ्या निष्कर्षों को खण्डित करके भगवद्भक्ति की प्रधानता स्थापित की। उन्होंने विनम्रतापूर्वक तर्क द्वारा उनके मनों को बदल दिया।


### तात्पर्य
हम इस संकीर्तन आन्दोलन को पाश्चात्य देशों में प्रसारित करते रहे हैं। रोम , जेनेवा , पेरिस तथा फ्रैंकफर्ट जैसे यूरोपियन शहरों में हमारे द्वारा किये गये हाल ही के भ्रमणों में अनेक ईसाई विद्वान , पादरी , दार्शनिक तथा योगी हमसे भेंट करने आये और कृष्ण की कृपा से इन सबने यह स्वीकार किया कि यह कृष्णभावनामृत आन्दोलन या भक्ति-सम्प्रदाय सर्वोच्च निष्कर्ष प्रदान करने वाला है। हम श्री चैतन्य महाप्रभु के चरणचिह्नों पर चलकर हर एक को आश्वस्त करना चाहते हैं कि हर शास्त्र में भक्ति का आदेश मिलता है। जो धार्मिक है , उसे भगवान् की परम सत्ता स्वीकार करते हुए उनका भक्त बनकर उनसे प्रेम करना चाहिए। धर्म का यही वास्तविक सिद्धान्त है। कोई चाहे ईसाई हो या मुसलमान या अन्य कोई , इससे कोई अन्तर नहीं पड़ता। उसे केवल पूर्ण पुरुषोत्तम भगवान् के दिव्य पद को स्वीकार करना चाहिए और उनकी सेवा करनी चाहिए। यह ईसाई , मुसलमान या हिन्दू होने का प्रश्न नहीं है। व्यक्ति को धार्मिक तथा इन सारी भौतिक उपाधियों से मुक्त होना चाहिए। इस तरह भक्ति की विधि सीखी जा सकती है। यह तर्क समस्त बुद्धिमान व्यक्तियों को भाने वाला है। अत: यह कृष्णभावनामृत आन्दोलन सारे विश्व में जड़ें जमा रहा है। हमारे ठोस तर्क तथा वैज्ञानिक प्रस्तुतिकरण के कारण श्री चैतन्य महाप्रभु की यह भविष्यवाणी कि कृष्णभावनामृत गाँव-गाँव तथा नगर-नगर में परिव्याप्त होगा , धीरे-धीरे विश्वभर में चरितार्थ हो रही है।


## Verse md.25.21
उपदेश लञा करे कृष्ण-सङ्कीर्तन ।
सर्व-लोक हासे, गाय, करये नर्तन ॥२१॥
*उपदेश लञा —श्री चैतन्य महाप्रभु से उपदेश लेकर ; करे —शामिल हो गये ; कृष्ण-सङ्कीर्तन —संकीर्तन आन्दोलन में ; सर्व-लोक हासे —सभी प्रसन्नता में हँसने लगे ; गाय —गाने लगे ; करये नर्तन —नाचने लगे।*


### अनुवाद
श्री चैतन्य महाप्रभु से उपदेश पाकर लोग हरे कृष्ण महामन्त्र का कीर्तन करने लगे। इस तरह सारे व्यक्ति महाप्रभु के साथ साथ हँसने, कीतर्न करने तथा नृत्य करने लगे।


## Verse md.25.22
प्रभुरे प्रणत हैल सन्न्यासीर गण ।
आत्म-मध्ये गोष्ठी करे छाड़ि’ अध्ययन ॥२२॥
*प्रभुरे —भगवान् श्री चैतन्य महाप्रभु के प्रति ; प्रणत हैल —प्रणाम किया ; सन्न्यासीर गण —सभी मायावादी संन्यासियों ने ; आत्म-मध्ये —अपने बीच ; गोष्ठी करे —चर्चा की ; छाड़ि’ अध्ययन —वेदान्त का तथाकथित अध्ययन छोड़कर।*


### अनुवाद
सभी मायावादी संन्यासियों ने श्री चैतन्य महाप्रभु को नमस्कार किया और तब वेदान्त तथा मायावाद दर्शन विषयक अपने अध्ययनों को त्यागकर वे उनके आन्दोलन की चर्चा करने लगे।


## Verse md.25.23
प्रकाशानन्देर शिष्य एक ताँहार समान ।
सभा-मध्ये कहे प्रभुर करिया सम्मान ॥२३॥
*प्रकाशानन्देर शिष्य एक —प्रकाशानन्द सरस्वती के एक शिष्य ; ताँहार समान —ज्ञान में उनके ही समान ; सभा-मध्ये —सन्यासियों की सभा में ; कहे —कहते हैं ; प्रभुर करिया सम्मान —श्री चैतन्य महाप्रभु का सम्मान करके।*


### अनुवाद
श्री प्रकाशानन्द सरस्वती का एक शिष्य जो अपने गुरु के ही समान विद्वान था, उस सभा में श्री चैतन्य महाप्रभु का सम्मान करते हुए बोला।


## Verse md.25.24
श्री-कृष्ण-चैतन्य हय ‘साक्षात्नारायण’ ।
‘व्यास-सूत्रेर’ अर्थ करेन अति-मनोरम ॥२४॥
*श्री-कृष्ण-चैतन्य —श्रीकृष्ण चैतन्य महाप्रभु ; हय —हैं ; साक्षात् नारायण —साक्षात् भगवान् नारायण ; व्यास-सूत्रेर —व्यासदेव के सूत्रों (वेदान्त-सूत्र) का ; अर्थ करेन —वे अर्थ कहते हैं ; अति-मनोरम —अत्यन्त आकर्षक रूप से।*


### अनुवाद
उसने कहा, ‘‘श्री चैतन्य महाप्रभु साक्षात् भगवान् नारायण हैं। जब वे वेदान्त-सूत्र की व्याख्या करते हैं, तो वह बहुत ही सुन्दर होती है।


## Verse md.25.25
उपनिषदेर करेन मुख्यार्थ व्याख्यान ।
शुनिया पण्डित-लोकेर जुड़ाय मन-काण ॥२५॥
*उपनिषदेर — उपनिषदों का ; करेन —वे करते हैं ; मुख्य-अर्थ —वास्तविक अर्थ ; व्याख्यान —वर्णन ; शुनिया —सुनकर ; पण्डित-लोकेर —विद्वानों के ; जुड़ाय —सन्तुष्ट हो जाते हैं ; मन-काण —मन तथा कान।*


### अनुवाद
‘‘श्री चैतन्य महाप्रभु उपनिषदों का सीधा अर्थ बतलाते हैं। जब सारे विद्वान इसे सुनते हैं, तो उनके मन तथा कान सुनकर सन्तुष्ट हो जाते हैं।


## Verse md.25.26
सूत्र-उपनिषदेर मुख्यार्थ छाड़िया ।
आचार्य ‘कल्पना’ करे आग्रह करिया ॥२६॥
*सूत्र-उपनिषदेर — वेदान्त-सूत्र तथा उपनिषदों का ; मुख्य-अर्थ —मुख्य अर्थ ; छाड़िया —छोड़कर ; आचार्य —शंकराचार्य ; कल्पना —कल्पना ; करे —करते हैं ; आग्रह करिया —अत्यन्त उत्सुकता से।*


### अनुवाद
‘‘शंकराचार्य तो वेदान्त-सूत्र तथा उपनिषदों के मुख्यार्थ को छोड़कर किसी और अर्थ की कल्पना करते हैं।


## Verse md.25.27
आचार्य-कल्पित अर्थ ये पण्डित शुने ।
मुखे ‘हय’ ‘हय’ करे, हृदय ना माने ॥२७॥
*आचार्य-कल्पित —शंकराचार्य द्वारा कल्पित ; अर्थ —अर्थ ; ये पण्डित शुने —जो विद्वान सुनता है ; मुखे —केवल मुँह में ; हय हय —हाँ , हाँ ; करे —करता है ; हृदय —हृदय में ; ना माने —स्वीकार नहीं करता।*


### अनुवाद
‘‘शंकराचार्य की सारी व्याख्याएँ काल्पनिक हैं। ऐसी काल्पनिक व्याख्याओं को पण्डित मौखिक रूप से स्वीकार तो कर लेते हैं, किन्तु वे उनके हृदय को नहीं भातीं।


## Verse md.25.28
श्री-कृष्ण-चैतन्य-वाक्य दृढ़ सत्य मानि ।
कलि-काले सन्न्यासे ‘संसार’ नाहि जिनि ॥२८॥
*श्री-कृष्ण-चैतन्य-वाक्य —श्री चैतन्य महाप्रभु के वचन ; दृढ़ —दृढ़ ; सत्य मानि —मैं सत्य मानता हूँ ; कलि-काले —इस कलियुग में ; सन्न्यासे —केवल संन्यास ग्रहण करने से ; संसार नाहि जिनि —कोई भौतिक बन्धनों से मुक्त नहीं हो सकता।*


### अनुवाद
‘‘श्रीकृष्ण चैतन्य महाप्रभु के शब्द दृढ़ तथा विश्वसनीय हैं और मैं उन्हें सत्य मानता हूँ। इस कलियुग में मात्र औपचारिक रूप से संन्यास ग्रहण करने से कोई व्यक्ति भवबन्धन से छूट नहीं सकता।


## Verse md.25.29
हरेर्नाम-श्लोकेर येइ करिला व्याख्यान ।
सेइ सत्य सुखदार्थ परम प्रमाण ॥२९॥
*हरेर् नाम-श्लोकेर —हर्रेनाम हर्रेनाम शब्द से चालु होने वाले श्लोक का ; येइ —जो ; करिला —किया ; व्याख्यान —व्याख्यान ; सेइ —वह ; सत्य —सत्य ; सुख-द-अर्थ —सुख प्रदान करने वाला अर्थ ; परम प्रमाण —परम श्रेष्ठ प्रमाण।*


### अनुवाद
‘‘‘हरेर्नाम हरेर्नाम’ से प्रारम्भ होने वाले श्लोक की जो व्याख्या श्री चैतन्य महाप्रभु ने की है, वह न केवल कानों को सुख देने वाली है, अपितु प्रबल वास्तविक प्रमाण है।


## Verse md.25.30
भक्ति विना मुक्ति नहे, भागवते कय ।
कलि-काले नामाभासे सुखे मुक्ति हय ॥३०॥
*भक्ति विना —प्रेममयी सेवा के सेवा बिना ; मुक्ति नहे —मुक्ति का कोई प्रश्न ही नहीं है ; भागवते कय — श्रीमद्भागवत में कहा गया है ; कलि-काले —इस कलियुग में ; नाम-आभासे —हरे कृष्ण महामन्त्र के आभास मात्र द्वारा ; सुखे —बिना कठिनाई के ; मुक्ति हय —मुक्ति प्राप्त की जा सकती है।*


### अनुवाद
‘‘इस कलियुग में भगवद्भक्ति किये बिना कोई व्यक्ति मुक्ति नहीं पा सकता। इस युग में यदि कोई कृष्ण के नाम का ठीक से कीर्तन नहीं करता, तो भी उसे आसानी से मुक्ति मिल जाती है।


## Verse md.25.31
य:-सृतिं भक्तिमुदस्य ते विभो
क्लिश्यन्ति ये केवल-बोध-लब्धये ।
तेषामसौ क्लेशल एव शिष्यते
नान्यद् यथा स्थूल-तुषावघातिनाम् ॥३१॥
*श्रेय:-सृतिम् —मुक्ति का शुभ मार्ग ; भक्तिम् —प्रेममयी सेवा ; उदस्य —त्यागकर ; ते —आपकी ; विभो —हे मेरे प्रभु ; क्लिश्यन्ति —अत्यन्त कठिनाईयाँ स्वीकार करते हैं ; ये —जो लोग ; केवल —केवल ; बोध-लब्धये —ज्ञान अर्जित करने के लिए ; तेषाम् —उनके लिए ; असौ —वह ; क्लेशल: —कष्ट ; एव —एकमात्र ; शिष्यते —रहता है ; न —नहीं ; अन्यत् —और कुछ भी ; यथा —जिस प्रकार ; स्थूल —भारी ; तुष —चावल की भूसी को ; अवघातिनाम् —पीटने वालों का।*


### अनुवाद
‘‘‘हे प्रभु, आपकी भक्ति ही एकमात्र शुभ मार्ग है। यदि कोई इसका परित्याग केवल शुष्क ज्ञान के लिए अथवा सारे जीव आत्मा हैं और भौतिक जगत् मिथ्या है—इस धारणा के लिए कर देता है, तो उसे बहुत कष्ट मिलता है। उसे केवल कष्टप्रद तथा अशुभ कर्म ही मिलते हैं। उसके कार्य उस पुआल को पीटने के समान है, जो धान से रहित है। उसका सारा श्रम निष्फल जाता है।’


### तात्पर्य
यह उद्धरण श्रीमद्भागवत ( १०.१४.४) का है।


## Verse md.25.32
येऽन्येऽरविन्दाक्ष विमुक्त-मानिनस्
त्वय्यस्त-भावादविशुद्ध-बुद्धय: ।
आरुह्य कृच्छ्रेण परं पदं तत:
पतन्त्यधोऽनादृत-युष्मदङ्घ्रय: ॥३२॥
*ये —जो ; अन्ये —अन्य (अभक्त) ; अरविन्द-अक्ष —हे कमलनयन ; विमुक्त-मानिन: —जो स्वयं को मुक्त मानते हैं ; त्वयि —आप में ; अस्त-भावात् —भक्ति से रहित ; अविशुद्ध-बुद्धय: —अशुद्ध बुद्धि वाले ; आरुह्य —चढ़कर ; कृच्छ्रेण —कठिन तपस्याओं द्वारा ; परम् पदम् —परम अवस्था तक ; तत: —वहाँ से ; पतन्ति —गिर जाते है ; अध: —नीचे ; अनादृत —तिरस्कार करने के कारण ; युष्मत् —आपके ; अङ्घ्रय: —चरणकमल।*


### अनुवाद
‘‘‘हे कमलसमान नेत्रों वाले, जो लोग यह सोचते हैं कि वे इस जीवन में मुक्त हो चुके हैं, किन्तु जो आपकी भक्ति से रहित हैं, वे शुद्ध बुद्धि से हीन हैं। यद्यपि वे कठोर तपस्या करके आध्यात्मिक पद अर्थात् निर्विशेष ब्रह्म की अनुभूति प्राप्त कर लेते हैं, किन्तु वे पुन: नीचे गिर जाते हैं, क्योंकि वे आपके चरणकमलों की पूजा की उपेक्षा करते हैं।’


### तात्पर्य
यह श्लोक श्रीमद्भागवत ( १०.२.३२) से लिया गया है।


## Verse md.25.33
‘ब्रह्म’-शब्दे कहे ‘षड़्-ऐश्वर्य-पूर्ण भगवान्’ ।
ताँरे ‘निर्विशेष’ स्थापि, ‘पूर्णता’ हय हान ॥३३॥
*ब्रह्म-शब्दे —ब्रह्म शब्द द्वारा ; कहे —माने जाते हैं ; षट्-ऐश्वर्य-पूर्ण भगवान् —छ: ऐश्वर्यों से परिपूर्ण पूर्ण पुरुषोत्तम भगवान् ; ताँरे —उन्हें ; निर्विशेष स्थापि —यदि हम निराकार बना दें ; पूर्णता हय हान —उनकी पूर्णता की हानि हो जाती है।*


### अनुवाद
‘‘‘ब्रह्म’ (महानतम) शब्द पूर्ण पुरुषोत्तम भगवान् को सूचित करता है, जो छहों ऐश्वर्यों से युक्त हैं। किन्तु यदि हम एक पक्षीय निर्विशेष मत स्वीकार करें, तो उनकी पूर्णता घट जाती है।


### तात्पर्य
पूर्ण पुरुषोत्तम भगवान् मूलत: परम पुरुष हैं और वे अपनी शक्ति से निर्विशेष विस्तार करते हैं। जैसाकि भगवद्गीता ( ९.४) में भगवान् कहते हैं :

‘‘ यह सम्पूर्ण ब्रह्माण्ड मेरे अप्रकट रूप में व्याप्त है। सारे जीव मुझमें हैं , किन्तु मैं उनमें नहीं हूँ।’’ कृष्ण की वह शक्ति जो सर्वत्र व्याप्त है , वह निर्विशेष है , जिस प्रकार सूर्य का प्रकाश सूर्य के गोले तथा सूर्य देव का निर्विशेष विस्तार है। यदि हम पूर्ण पुरुषोत्तम भगवान् के केवल एक पक्ष—उनके निर्विशेष तेज—को लें , तो इस एक पक्ष से परम सत्य की व्याख्या नहीं हो पाती। परम सत्य की निर्विशेष व्याख्या एक पक्षीय तथा अपूर्ण है। मनुष्य को दूसरा पक्ष—व्यक्तिविशेष या साकार पक्ष अर्थात् भगवान् को भी स्वीकार करना चाहिए। ब्रह्मेति परमात्मेति भगवान् इति शब्द्यते। मनुष्य को पूर्ण पुरुषोत्तम भगवान् के केवल ब्रह्म पहलू के ज्ञान से तुष्ट नहीं हो लेना चाहिए। उसे भगवान् के साकार रूप को भी जानना चाहिए। यही परम सत्य का पूर्ण ज्ञान है।


## Verse md.25.34
श्रुति-पुराण कहे——कृष्णेर चिच्छक्ति-विलास ।
ताहा नाहि मानि, पण्डित करे उपहास ॥३४॥
*श्रुति-पुराण कहे —वेद , उपनिषद , ब्रह्मसूत्र तथा पुराण कहते हैं ; कृष्णेर —भगवान् कृष्ण की ; चित्-शक्ति-विलास —दिव्य शक्तियों के कार्यकलाप ; ताहा नाहि मानि —वह न मानकर ; पण्डित करे उपहास —तथाकथित विद्वान पूर्ण ज्ञान के अभाव में उपहास करते हैं।*


### अनुवाद
‘‘वैदिक साहित्य, उपनिषद, ब्रह्मसूत्र तथा सारे पुराण भगवान् की आध्यात्मिक शक्ति के कार्यकलापों का वर्णन करते हैं। यदि मनुष्य भगवान् के व्यक्तिगत कार्यकलापों को स्वीकार नहीं कर सकता, तो वह मूर्खतावश उनका उपहास करता है और निर्विशेष विवरण प्रस्तुत करता है।


### तात्पर्य
पुराणों सहित वैदिक साहित्य कृष्ण की आध्यात्मिक शक्ति के वर्णनों से पूर्ण है। भगवान् की सारी लीलाएँ साक्षात् कृष्ण की ही तरह शाश्वत , आनन्दमय तथा ज्ञान से युक्त हैं ( सच्चिदानन्द विग्रह ) । मूर्ख लोग अपने अल्प ज्ञान के कारण अपने नश्वर शरीरों की तुलना कृष्ण के आध्यात्मिक शरीर से करते हैं और ऐसी मूर्खता करके वे कृष्ण को अपने जैसे एक के रूप में समझने का प्रयत्न करते हैं। अवजानन्ति मां मूढा मानुषीं तनुमाश्रितम्। भगवद्गीता ( ९.११) में बतलाया गया है कि मूर्ख लोग कृष्ण को अपने समान मानते हैं। वे उनकी आध्यात्मिक शक्ति को न जानने के कारण परम सत्य के साकार रूप की निन्दा करते हैं और अपने आपको मूर्खतावश पूर्ण सत्य का ज्ञाता मान बैठते हैं। वे यह नहीं समझ पाते कि जिस तरह भगवान् की भौतिक शक्ति के नाना कार्यकलाप हैं , उसी तरह आध्यात्मिक शक्ति के भी हैं। वे भक्ति के कार्यकलापों को भौतिक चेतना में सम्पन्न कार्यकलापों जैसा मानते हैं। इस गलत धारणा के कारण कभी-कभी वे भगवान् के आध्यात्मिक कार्यकलापों एवं उनकी भक्ति का उपहास करने का दुस्साहस कर बैठते हैं।


## Verse md.25.35
चिदानन्द कृष्ण-विग्रह ‘मायिक’ करि’ मानि ।
एइ बड़ ‘पाप’,——सत्य चैतन्येर वाणी ॥३५॥
*चित्-आनन्द कृष्ण-विग्रह —कृष्ण का दिव्य स्वरूप , जो पूर्णतया आध्यात्मिक है ; मायिक करि’ मानि —बहिरंगा शक्ति से निर्मित मानते हैं ; एइ बड़ पाप —यह महापाप है ; सत्य —सत्य है ; चैतन्येर वाणी —श्री चैतन्य महाप्रभु के वचन।*


### अनुवाद
‘‘मायावादी भगवान् के साकार रूप को आध्यात्मिक तथा आनन्दमय नहीं मानते। यह एक बड़ा पाप है। श्री चैतन्य महाप्रभु के कथन वास्तव में प्रामाणिक हैं।


### तात्पर्य
श्री चैतन्य महाप्रभु के आन्दोलन का लक्ष्य परम सत्य के विषय में मायावाद निर्णय को परास्त करना है। चूँकि मायावाद सम्प्रदाय के सदस्य भगवान् के आध्यात्मिक स्वरूप को नहीं समझ पाते , अत: वे त्रुटिवश यह सोचते हैं कि भगवान् का स्वरूप भी भौतिक शक्ति से बना हुआ है। वे सोचते हैं कि भगवान् भी अन्य जीवों के समान भौतिक देह से आच्छादित हैं। इस अपराधमय समझ के कारण वे यह नहीं पहचान पाते कि श्रीकृष्ण का व्यक्तिगत साकार रूप भौतिक नहीं बल्कि आध्यात्मिक है। उनका यह निर्णय भगवान् के चरणकमलों पर महान् अपराध है। जैसाकि श्री चैतन्य महाप्रभु ने बतलाया है , श्रीकृष्ण का रूप सनातन , ज्ञानमय तथा आनन्दमय है और सारे वैष्णव आचार्य इसे स्वीकार करते हैं। परम सत्य के विषय में यही सही ज्ञान है।


## Verse md.25.36
नात: परं परम यद्भवत: स्वरूपम्
आनन्द-मात्रमविकल्पमविद्ध-वर्च: ।
पश्यामि विश्व-सृजमेकमविश्वमात्मन्
भूतेन्द्रियात्मकमदस्त उपाश्रितोऽस्मि ॥३६॥
*न —नहीं है ; अत: —इसकी अपेक्षा ; परम् —अधिक श्रेष्ठ ; परम —हे परम भगवान् ; यत् —जो ; भवत: —आपका ; स्वरूपम् —स्वरूप ; आनन्द —दिव्य आनन्द का ; मात्रम् —केवल ; अविकल्पम् —जहाँ कोई सृष्टि नहीं है ; अविद्ध —बिना अशुद्धता के ; वर्च: —कान्ति युक्त ; पश्यामि —मैं देख रहा हूँ ; विश्व-सृजम् एकम् —जिन्होंने अकेले ही यह ब्रह्माण्ड रचा है ; अविश्वम् —नाशवान् भौतिक जगत् से सम्बन्धित नहीं हैं ; आत्मन् —हे परमात्मा ; भूत-इन्द्रिय-आत्मकम् —इन्द्रियों तथा जीवात्माओं के वास्तविक कारण ; अद: —दिव्य ; ते —आपकी ; उपाश्रित: अस्मि —मैं पूर्ण शरण लेता हूँ।*


### अनुवाद
‘‘‘हे परम पूर्ण, मैं इस समय जिस दिव्य रूप का दर्शन कर रहा हूँ, वह दिव्य आनन्द से परिपूर्ण है। यह बहिरंगा शक्ति से कलुषित नहीं है। यह तेज से पूर्ण है। हे प्रभु, इससे बढ़कर आपके विषय में दूसरी कोई समझ नहीं है। आप परमात्मा तथा इस भौतिक जगत् के स्रष्टा हैं, किन्तु आप इस भौतिक जगत् से सम्बन्धित नहीं हैं। आप सृजित रूप तथा विविधता से सर्वथा भिन्न हैं। मैं इस समय आपके जिस रूप का दर्शन कर रहा हूँ, उसी की शरण ग्रहण करता हूँ। यह स्वरूप समस्त जीवों तथा उनकी इन्द्रियों का आदि उद्गम है।’


### तात्पर्य
यह उद्धरण श्रीमद्भागवत ( ३.९.३) का है। यह श्लोक ब्रह्माजी द्वारा कहा गया , जब उन्होंने गर्भोदक सागर के जल के भीतर पूर्ण पुरुषोत्तम भगवान् का ध्यान करने के बाद भगवान् की अनुभूति की थी। ब्रह्मा को अनुभूति हुई कि भगवान् का स्वरूप पूर्णरूपेण आध्यात्मिक है। परम सत्य विषयक यह ज्ञान निर्विशेष ज्ञान से बेहतर है।


## Verse md.25.37
दृष्टं श्रुतं भूत-भवद्भविष्यत्
स्थास्नुश्चरिष्णुर्महदल्पकं वा ।
विनाच्युताद्वस्तु-तरां न वाच्यं
स एव सर्वं परमात्म-भूत: ॥३७॥
*दृष्टम् —प्रत्यक्ष अनुभव ; श्रुतम् —सुनकर अनुभव ; भूत —भूतकाल ; भवत् —वर्तमान ; भविष्यत् —जो भविष्य में होगा ; स्थास्नु: —अचर ; चरिष्णु: —चर ; महत् —महानतम ; अल्पकम् —सबसे छोटा ; वा —या ; विना —बिना ; अच्युतात् —भगवान् अच्युत के ; वस्तु-तराम् —कुछ अन्य ; न वाच्यम् —नहीं कहने योग्य ; स: —वे परम भगवान् ; एव —अवश्य ; सर्वम् —सभी के वास्तविक कारण ; परमात्म-भूत: —सभी कारणों के स्रोत।*


### अनुवाद
‘‘‘पूर्ण पुरुषोत्तम भगवान् श्रीकृष्ण समस्त कारणों के कारण हैं। वे भूत, वर्तमान तथा भविष्य हैं एवं वे चर तथा अचर हैं। वे महानतम तथा लघुतम हैं और वे दृश्य तथा प्रत्यक्ष अनुभवगम्य हैं। वे वैदिक साहित्य में विख्यात हैं। हर वस्तु कृष्ण है और उनके बिना कहीं कोई अस्तित्व नहीं है। वे समस्त ज्ञान के मूल हैं और वे समस्त शब्दों द्वारा ज्ञेय हैं।’


### तात्पर्य
यह श्लोक श्रीमद्भागवत ( १०.४६.४३) से उद्धृत है , जिसे उद्धव ने तब कहा था , जब वे कृष्ण की अनुपस्थिति में वृन्दावनवासियों को सान्त्वना देने आये थे।


## Verse md.25.38
तद्वा इदं भुवन-मङ्गल मङ्गलाय
ध्याने स्म नो दरशितं त उपासकानाम् ।
तस्मै नमो भगवतेऽनुविधेम तुभ्यं
योऽनादृतो नरक-भाग्भिरसत्प्रसङ्गै: ॥३८॥
*तत् —वह ; वा —या ; इदम् —यह ; भुवन-मङ्गल —हे समस्त जगत् के सर्वश्रेष्ठ मंगलकारी ; मङ्गलाय —लाभ के लिए ; ध्याने —ध्यान में ; स्म —अवश्य ; न: —हमारे ; दरशितम् —प्रकट हुए ; ते —आपके द्वारा ; उपासकानाम् —भक्ति में लगे हुए भक्तों का ; तस्मै —उनको ; नम: —प्रणाम ; भगवते —पूर्ण पुरुषोत्तम भगवान् को ; अनुविधेम —हम पूर्ववर्ती आचार्यों के चरणकमलों का अनुसरण करते हुए प्रणाम करते हैं ; तुभ्यम् —आपको ; य: —जो हैं ; अनादृत: —अधिक प्रशंसा नहीं की जाती ; नरक-भाग्भि: —जो व्यक्ति नारकीय स्थिति में जाने योग्य हैं उनके द्वारा ; असत्-प्रसङ्गै: —जो पूर्ण पुरुषोत्तम भगवान् का अतर्कसंगत वर्णन करते हैं।*


### अनुवाद
‘‘‘हे सर्व-मंगलमय! हमारे कल्याण के लिए आप हमारे ध्यान में प्रकट होते हैं। इस प्रकार आप अपने दिव्य रूप को प्रकट करके हमारी पूजा सम्भव बनाते हैं। हम आप परम पुरुष को सादर नमस्कार करते हैं और आपकी पूजा करते हैं, जिसे निर्विशेषवादी अल्पज्ञान के कारण नहीं मानते। इस तरह वे नरक को जाने योग्य हैं।’


### तात्पर्य
यह उद्धरण श्रीमद्भागवत ( ३.९.४) का है।


## Verse md.25.39
अवजानन्ति मां मूढ़ा मानुषीं तनुमाश्रितम् ।
परं भावमजानन्तो मम भूत-महेश्वरम् ॥३९॥
*अवजानन्ति —नहीं जानते ; माम् —मुझे ; मूढ़ा: —मूर्ख ; मानुषीम् —एक मनुष्य के समान ; तनुम् —शरीर ; आश्रितम् —स्वीकार किया ; परम् —परम ; भावम् —स्थिति ; अजानन्त: —न जानकर ; मम —मेरी ; भूत-महा-ईश्वरम् —भौतिक जगत् की सृष्टि करनेवाले परम पुरुष के रूप में सर्वश्रेष्ठ स्थिति।*


### अनुवाद
‘‘‘मूर्ख लोग मेरा अनादर करते हैं, क्योंकि मैं मनुष्य की तरह प्रकट होता हूँ। वे समस्त कारणों के कारण, भौतिक शक्ति के स्रष्टा के रूप में मेरी परम स्थिति को नहीं जानते।’


### तात्पर्य
यह श्लोक भगवद्गीता ( ९.११) से है।


## Verse md.25.40
तानहं द्विषत: क्रूरान्संसारेषु नराधमान् ।
क्षिपाम्यजस्रमशुभानासुरीष्वेव योनिषु ॥४०॥
*तान् —उन सब को ; अहम् —मैं ; द्विषत: —जो द्वेषी हैं ; क्रूरान् —सदैव बुरा करने की इच्छा वाले ; संसारेषु —इस भौतिक संसार में ; नर-अधमान् —मनुष्यों में अधम लोगों को ; क्षिपामि —गिराता हूँ ; अजस्रम् —बारम्बार ; अशुभान् —अशुभ कार्यों में लगे हुए लोगों को ; आसुरीषु —आसुरिक ; एव —निश्चित रूप से ; योनिषु —योनियों में।*


### अनुवाद
‘‘‘जो लोग मेरे स्वरूप से ईर्ष्या करते हैं, जो क्रूर तथा दुष्ट हैं और मनुष्यों में अधम हैं, उन्हें मैं निरन्तर नारकीय स्थिति में विविध आसुरी योनियों में डाल देता हूँ।’


### तात्पर्य
यह उद्धरण भी भगवद्गीता ( १६.१९) का है।


## Verse md.25.41
सूत्रेर परिणाम-वाद, ताहा ना मानिया ।
‘विवर्त-वाद’ स्थापे, ‘व्यास भ्रान्त’ बलिया ॥४१॥
*सूत्रेर — वेदान्त-सूत्र के सूत्रों का ; परिणाम-वाद —परिणामवाद (शक्ति का परिवर्तन) ; ताहा ना मानिया —यह तथ्य स्वीकार न करके ; विवर्त-वाद —विवर्तवाद (भ्रम का सिद्धान्त) ; स्थापे —स्थापित किया ; व्यास भ्रान्त बलिया —व्यासदेव पर गलत होने का दोषारोपण करके।*


### अनुवाद
‘‘परिणामवाद (शक्ति का रूपान्तर) को न मानकर श्रीपाद शंकराचार्य ने इसके बहाने कि व्यासदेव ने त्रुटि की है, मोह के सिद्धान्त (विवर्तवाद) को स्थापित करना चाहा है।


### तात्पर्य
इस श्लोक की अधिक व्याख्या के लिए आदिलीला के सातवें अध्याय , श्लोक १२१-१२६ को देखना चाहिए।


## Verse md.25.42
एइ त’ कल्पित अर्थ मने नाहि भाय ।
शास्त्र छाड़ि’ कुकल्पना पाषण्डे बुझाय ॥४२॥
*एइ त’ —यह ; कल्पित —काल्पनिक ; अर्थ —अर्थ ; मने —मन को ; नाहि —नहीं ; भाय —पसन्द आता ; शास्त्र —प्रामाणिक शास्त्र ; छाड़ि’ —छोड़कर ; कु-कल्पना —काल्पनिक सिद्धान्त ; पाषण्डे —नास्तिक श्रेणी के लोगों को ; बुझाय —सिखाई।*


### अनुवाद
‘‘श्रीपाद शंकराचार्य ने अपनी व्याख्या तथा कल्पित अर्थ दिये हैं। यह किसी भी विवेकवान व्यक्ति के मन को पसन्द नहीं आता। उन्होंने नास्तिकों को विश्वास दिलाने तथा उन्हें अपने वश में करने के लिए ऐसा किया है।


### तात्पर्य
श्रीपाद शंकराचार्य के प्रचार ने बौद्ध नास्तिक दर्शन का विरोध किया। भगवान् बुद्ध का इरादा नास्तिकों को पशु-हत्या का पाप करने से रोकना था। नास्तिक लोग ईश्वर को नहीं समझ सकते , इसलिए भगवान् बुद्ध प्रकट हुए और उन्होंने नास्तिकों को पशु-हत्या से रोकने के लिए अहिंसा-दर्शन का प्रचार किया। जब तक मनुष्य पशु-हत्या के पाप से मुक्त नहीं हो जाता , तब तक वह धर्म या ईश्वर को नहीं समझ सकता। यद्यपि भगवान् बुद्ध भगवान् कृष्ण के अवतार थे , किन्तु वे ईश्वर के विषय में कुछ नहीं बोले , क्योंकि लोग ईश्वर को समझने के लिए सक्षम नहीं थे। वे केवल पशु-हिंसा रोकना चाहते थे। श्रीपाद शंकराचार्य मनुष्य की आध्यात्मिक पहचान को प्रधानता देना चाहते थे , अत: वे वैदिक साहित्य की काल्पनिक विवेचना द्वारा नास्तिकों को बदलना चाहते थे। ये आचार्यों के रहस्य हैं। कभी-कभी वे वेदों के असली उद्देश्य को छिपाकर उनकी व्याख्या भिन्न ढंग से करते हैं। कभी-कभी वे नास्तिकों को अपने वश में करने के लिए सर्वथा भिन्न वाद की स्थापना करते हैं। इस तरह यह कहा जाता है कि शंकर-दर्शन पाषण्डियों अर्थात् नास्तिकों के लिए है।


## Verse md.25.43
परमार्थ-विचार गेल, करि मात्र ‘वाद’ ।
काहाँ मुक्ति पाब, काहाँ कृष्णेर प्रसाद ॥४३॥
*परम-अर्थ-विचार —आध्यात्मिक विषयों पर विचार ; गेल —चला गया ; करि —करते हैं ; मात्र वाद —केवल तर्क और वाक्चातुरी ; काहाँ —कहाँ ; मुक्ति —मुक्ति ; पाब —मिलेगी ; काहाँ —कहाँ ; कृष्णेर प्रसाद —पूर्ण पुरुषोत्तम भगवान् कृष्ण की कृपा।*


### अनुवाद
‘‘मायावादी इत्यादि नास्तिक दार्शनिक मुक्ति या कृष्ण-कृपा की परवाह नहीं करते। वे तो केवल नास्तिकवाद के पक्ष में गलत तर्क करते रहते हैं तथा झूठे वाद फैलाते रहते हैं। वे न तो आध्यात्मिक विषयों पर विचार करते हैं, न उनमें व्यस्त रहते हैं।


## Verse md.25.44
व्यास-सूत्रेर अर्थ आचार्य करियाछे आच्छादन ।
एइ हय सत्य श्री-कृष्ण-चैतन्य-वचन ॥४४॥
*व्यास-सूत्रेर — व्यास-सूत्र नाम से प्रसिद्ध वेदान्त के सूत्रों के ; अर्थ —अर्थ ; आचार्य —शंकराचार्य ने ; करियाछे आच्छादन —उद्देश्यपूर्वक आच्छादित कर दिये ; एइ —यही ; हय —है ; सत्य —सत्य ; श्री-कृष्ण-चैतन्य-वचन —भगवान् श्री चैतन्य महाप्रभु के वचन और व्याख्या।*


### अनुवाद
‘‘निष्कर्ष तो यह है कि शंकराचार्य की काल्पनिक व्याख्या से वेदान्त-सूत्र का अर्थ आच्छादित हो जाता है। श्रीकृष्ण चैतन्य महाप्रभु ने जो कुछ कहा है, वह पूर्णतया सत्य है।


## Verse md.25.45
चैतन्य-गोसाञि येइ कहे, सेइ मत सार ।
आर यत मत, सेइ सब छारखार’’ ॥४५॥
*चैतन्य-गोसाञि —श्री चैतन्य महाप्रभु ने ; येइ कहे —जो कुछ भी कहा है ; सेइ मत सार —वह व्याख्या ही वास्तव में वैदिक ज्ञान का सार है ; आर यत मत —श्री चैतन्य महाप्रभु की व्याख्या से अलग कोई भी मत ; सेइ —वे ; सब छारखार —सारी विकृतियाँ।*


### अनुवाद
‘‘श्री चैतन्य महाप्रभु जो भी अर्थ लगाते हैं वही पूर्ण है। अन्य कोई व्याख्या विकृति मात्र है।’’


## Verse md.25.46
एत कहि’ सेइ करे कृष्ण-सङ्कीर्तन ।
शुनि’ प्रकाशानन्द किछु कहेन वचन ॥४६॥
*एत कहि’ —इतना सब कहकर ; सेइ —प्रकाशानन्द सरस्वती के शिष्य ने ; करे —किया ; कृष्ण-सङ्कीर्तन —कृष्ण के पवित्र नाम का संकीर्तन ; शुनि’ —सुनकर ; प्रकाशानन्द —गुरु , प्रकाशानन्द सरस्वती ; किछु —कुछ ; कहेन —कहते हैं ; वचन —वचन।*


### अनुवाद
यह कहकर प्रकाशानन्द सरस्वती का शिष्य कृष्ण-नाम का कीर्तन करने लगा। उसे सुनकर प्रकाशानन्द सरस्वती ने निम्नलिखित बात कही।


## Verse md.25.47
‘‘आचार्येर आग्रह——‘अद्वैत-वाद’ स्थापिते ।
ताते सूत्रार्थ व्याख्या करे अन्य रीते ॥४७॥
*आचार्येर —शंकराचार्य का ; आग्रह —उत्साह ; अद्वैत-वाद —अद्वैतवाद का सिद्धान्त ; स्थापिते —स्थापित करना ; ताते —उसी कारण से ; सूत्र-अर्थ —ब्रह्मसूत्र या वेदान्त दर्शन का अर्थ ; व्याख्या —व्याख्या ; करे —करते हैं ; अन्य रीते —अन्य प्रकार से।*


### अनुवाद
‘‘प्रकाशानन्द सरस्वती ने कहा ‘‘शंकराचार्य अद्वैतवाद दर्शन की स्थापना करने के लिए अत्यन्त उत्सुक थे। अत: उन्होंने अद्वैत दर्शन के समर्थन हेतु वेदान्त-सूत्र या वेदान्त-दर्शन की व्याख्या भिन्न ढंग से की।


## Verse md.25.48
‘भगवत्ता’ मानिले ‘अद्वैत’ ना याय स्थापन ।
अतएव सब शास्त्र करये खण्डन ॥४८॥
*भगवत्ता —पुरुषोत्तम भगवान् ; मानिले —यदि कोई स्वीकार करता है ; अद्वैत —अद्वैत ; ना —नहीं ; याय —सम्भव ; स्थापन —स्थापित करना ; अतएव —इसलिए ; सब —सभी ; शास्त्र —शास्त्र ; करये —करते हैं ; खण्डन —खंडन।*


### अनुवाद
‘‘यदि हम भगवान् के व्यक्तित्व को स्वीकार कर लें, तो उस दर्शन की स्थापना नहीं हो सकती, जो यह मानता है कि भगवान् तथा जीव एक हैं। इसलिए शंकराचार्य ने सभी प्रकार के शास्त्रों के विरुद्ध तर्क रखा और उनका खण्डन किया।


## Verse md.25.49
येइ ग्रन्थ-कर्ता चाहे स्व-मत स्थापिते ।
शास्त्रेर सहज अर्थ नहे ताँहा हैते ॥४९॥
*येइ —जो ; ग्रन्थ-कर्ता —लेखक ; चाहे —चाहता है ; स्व-मत स्थापिते —अपना मत स्थापित करना ; शास्त्रेर —प्रामाणिक शास्त्रों का ; सहज —प्रत्यक्ष ; अर्थ —अर्थ ; नहे —नहीं ; ताँहा हैते —उस लेखक का।*


### अनुवाद
‘‘जो भी व्यक्ति अपना मत या दर्शन स्थापित करना चाहता है, वह प्रत्यक्ष व्याख्या के सिद्धान्तानुसार किसी शास्त्र की विवेचना नहीं कर सकता।


## Verse md.25.50
‘मीमांसक’ कहे,——‘ईश्वर हय कर्मेर अङ्ग’ ।
‘साङ्ख्य’ कहे,——‘जगतेर प्रकृति कारण-प्रसङ्ग’ ॥५०॥
*मीमांसक —मीमांसक दार्शनिक ; कहे —कहते हैं ; ईश्वर —परम भगवान् ; हय —हैं ; कर्मेर अङ्ग —सकाम कर्मों के अधीन ; साङ्ख्य कहे —नास्तिक सांख्यवादी कहते हैं ; जगतेर —प्रकट जगत् का ; प्रकृति —स्वभाव ; कारण —कारण ; प्रसङ्ग —तथा प्रसंग।*


### अनुवाद
‘‘मीमांसावादी दार्शनिकों का मत है कि यदि ईश्वर हैं, तो वे हमारे सकाम कर्मों के अधीन हैं। इसी तरह सांख्य दार्शनिक जो प्रकट जगत् का विश्लेषण करते हैं, कहते हैं कि प्रकट जगत् का कारण भौतिक प्रकृति है।


## Verse md.25.51
‘न्याय’ कहे,——‘परमाणु हैते विश्व हय’ ।
‘मायावादी’ निर्विशेष-ब्रह्मे ‘हेतु’ कय ॥५१॥
*न्याय कहे —न्याय दर्शन के लोग कहते हैं ; परमाणु —परमाणु ; हैते —से ; विश्व हय —भौतिक दृश्य जगत् आया है ; मायावादी —मायावादी दार्शनिक , निराकारवादी ; निर्विशेष-ब्रह्मे —निराकार ब्रह्मज्योति को ; हेतु —कारण ; कय —कहते हैं।*


### अनुवाद
‘‘न्याय के अनुयायी (नैयायिक) मानते हैं कि परमाणु ही विश्व के प्राकट्य का कारण है और मायावादी चिन्तक मानते हैं कि निर्विशेष ब्रह्मतेज ही विश्व का कारण है।


## Verse md.25.52
‘पातञ्जल’ कहे,——‘ईश्वर हय स्वरूप-ज्ञान’ ।
वेद-मते कहे ताँरे ‘स्वयं-भगवान्’ ॥५२॥
*पातञ्जल कहे —पातंजल दार्शनिक कहते हैं ; ईश्वर हय —भगवान् हैं ; स्वरूप-ज्ञान —आत्म-साक्षात्कार ; वेद-मते —वैदिक मतानुसार ; कहे —वे कहते हैं ; ताँरे —उनको ; स्वयम्-भगवान् —पूर्ण पुरुषोत्तम भगवान्।*


### अनुवाद
‘‘पातंजल दार्शनिकों का कहना है कि जब कोई स्वरूपसिद्ध हो जाता है, वह भगवान् को समझता है। इसी प्रकार वेदों तथा वेद मत के अनुसार भगवान् आदि कारण हैं।


## Verse md.25.53
छयेर छय मत व्यास कैला आवर्तन ।
सेइ सब सूत्र लञा ‘वेदान्त’-वर्णन ॥५३॥
*छयेर —छ: दार्शनिकों के ; छय मत —छ: भिन्न मत ; व्यास —व्यासदेव ने ; कैला आवर्तन —विश्लेषण किया ; सेइ —वे ; सब —सभी ; सूत्र —सूत्र ; लञा —लेकर ; वेदान्त-वर्णन —वेदान्त दर्शन की व्याख्या का वर्णन किया।*


### अनुवाद
‘‘इन छहों दार्शनिक मतों का अध्ययन करने के बाद व्यासदेव ने इन सबको वेदान्त दर्शन के अन्तर्गत सारभूत कर दिया।


## Verse md.25.54
‘वेदान्त’-मते,——ब्रह्म ‘साकार’ निरूपण ।
‘निर्गुण’ व्यतिरेके तिंहो हय त’ ‘सगुण’ ॥५४॥
*वेदान्त-मते —वेदान्त दर्शन के अनुसार ; ब्रह्म —परम सत्य ; स-आकार निरूपण —एक व्यक्ति , स्वरूप युक्त व्यक्ति के रूप में वर्णित हैं ; निर्गुण —भौतिक गुणों से रहित ; व्यतिरेके —अप्रत्यक्ष व्याख्या द्वारा ; तिंहो —पूर्ण पुरुषोत्तम भगवान् ; हय —हैं ; त’ —वास्तव में ; स-गुण —दिव्य गुणों से परिपूर्ण।*


### अनुवाद
‘‘वेदान्त दर्शन के अनुसार परम सत्य एक पुरुष हैं। जब ‘निर्गुण’ शब्द का प्रयोग होता है, तो यह समझना चाहिए कि भगवान् के गुण पूर्णतया आध्यात्मिक हैं।


## Verse md.25.55
परम कारण ईश्वर केह नाहि माने ।
स्व-स्व-मत स्थापे पर-मतेर खण्डने ॥५५॥
*परम कारण —परम कारण , सर्व कारणों के कारण ; ईश्वर —ईश्वर ; केह नाहि माने —इन दार्शनिकों में से कोई एक भी नहीं मानता ; स्व-स्व-मत —अपने व्यक्तिगत मत को ; स्थापे —वे स्थापित करते हैं ; पर-मतेर खण्डने —अन्यों के मतों का खंडन करते में व्यस्त।*


### अनुवाद
‘‘उपर्युक्त दार्शनिकों में से कोई भी दार्शनिक समस्त कारणों के कारण पूर्ण पुरुषोत्तम भगवान् की परवाह नहीं करता। वे अन्यों के दार्शनिक मतों का खण्डन करने और अपने मत को स्थापित करने में ही सदैव लगे रहते हैं।


## Verse md.25.56
ताते छय दर्शन हैते ‘तत्त्व’ नाहि जानि ।
‘महाजन’ येइ कहे, सेइ ‘सत्य’ मानि ॥५६॥
*ताते —इसलिए ; छय दर्शन हैते —छ: दर्शनों से ; तत्त्व नाहि जानि —हम वास्तविक सत्य नहीं समझ सकते ; महाजन —महाजन ; येइ कहे —जो कहते हैं ; सेइ —वही ; सत्य मानि —हम सत्य के रूप में स्वीकार कर सकते हैं।*


### अनुवाद
‘‘छहों दार्शनिक मतों के अध्ययन से परम सत्य तक नहीं पहुँचा जा सकता। इसलिए हमारा कर्तव्य है कि महाजनों के मार्ग का अनुसरण करें। वे जो भी कहते हैं, उसे ही परम सत्य के रूप में स्वीकार कर लेना चाहिए।


### तात्पर्य
श्रील भक्तिविनोद ठाकुर ने अपने अमृत-प्रवाह-भाष्य में इन छहों दार्शनिक मतों का सारांश दिया है , जो इस प्रकार है : प्रकाशानन्द ने स्वीकार किया कि श्रीपाद शंकराचार्य अपना अद्वैत दर्शन स्थापित करना चाहते थे , अतएव उन्होंने वेदान्त दर्शन का आश्रय लेते हुए उसकी व्याख्या अपने खुद के ढंग से की। किन्तु तथ्य यह है कि यदि कोई भगवान् के अस्तित्व को स्वीकार कर ले , तो वह अद्वैतवाद की स्थापना बिल्कुल भी नहीं कर सकता। इस कारण से शंकराचार्य ने उस समस्त वैदिक साहित्य का खण्डन किया जो पूर्ण पुरुषोत्तम भगवान् की सर्वोच्चता स्थापित करने वाला है। शंकराचार्य ने अनेक प्रकार से वैदिक साहित्य का खण्डन करना चाहा। विश्वभर में शंकराचार्य के अनुयायियों में से ९९% दार्शनिक पूर्ण पुरुषोत्तम भगवान् को अस्वीकार करते हैं। इसके बदले वे अपना खुद का मत प्रस्तुत करने का प्रयास करते हैं। संसारी दार्शनिकों की यह विचित्रता है कि वे अपना मत स्थापित करके अन्यों के मतों का खण्डन करना चाहते हैं। अत: (१) मीमांसक दार्शनिक जैमिनि के सिद्धान्तों का पालन करते हुए सकाम कर्म पर बल देते हैं और कहते हैं कि यदि ईश्वर हैं , तो वे भी सकाम कर्म के नियमों के अधीन हैं। दूसरे शब्दों में , यदि कोई व्यक्ति इस भौतिक जगत् में अपने कर्तव्यों का सुचारु रूप से संपादन करता है , तो ईश्वर उसे वांछित फल प्रदान करने के लिए बाध्य हैं। इन दार्शनिकों के अनुसार ईश्वर का भक्त बनने की कोई आवश्यकता नहीं है। यदि कोई नैतिक सिद्धान्तों का दृढ़ता से पालन करता है , तो ईश्वर उसे सम्मान देंगे और उसे वांछित फल देंगे। ऐसे दार्शनिक वेदों के भक्ति-योग के सिद्धान्त को मान्यता नहीं देते। इसके बदले वे अपने नियत कर्तव्य का पालन करने पर बल देते हैं। (२) कपिल जैसे नास्तिक सांख्य दार्शनिक भौतिक तत्त्वों की बारीकी से छानबीन करते हैं और इस निष्कर्ष पर पहुँचते हैं कि भौतिक प्रकृति ही हर वस्तु का कारण है। वे परमेश्वर को समस्त कारणों का कारण के रूप में स्वीकार नहीं करते। (३) गौतम तथा कणाद जैसे नैयायिक दार्शनिक परमाणुओं के समूह को सृष्टि का मूल कारण मानते हैं। (४) मायावादी दार्शनिकों का कहना है कि हर वस्तु माया (भ्रम) है। अष्टावक्र इत्यादि दार्शनिक निर्विशेष ब्रह्म तेज को हर वस्तु का कारण मानते हैं। (५) पतंजलि के अनुयायी राज-योग का अभ्यास करते हैं। वे अनेक रूपों में से परम सत्य के एक रूप की कल्पना करते हैं। उनके आत्म-साक्षात्कार की यही विधि है।

ये पाँचों दर्शन पूर्ण पुरुषोत्तम भगवान् की प्रधानता का पूर्णरूपेण खण्डन करते हैं और अपने-अपने दार्शनिक मतों की स्थापना करना चाहते हैं। किन्तु श्रील व्यासदेव ने वेदान्त-सूत्र की रचना की और समस्त वैदिक साहित्य का सार ग्रहण करके उन्होंने पूर्ण पुरुषोत्तम भगवान् की प्रधानता स्थापित की। उपर्युक्त पाँचों प्रकार के दार्शनिक निर्विशेष ब्रह्म को भौतिक गुणों से रहित मानते हैं और उनका विश्वास है कि जब भगवान् प्रकट होते हैं , तो वे भौतिक गुणों से आच्छादित होकर कल्मषग्रस्त हो जाते हैं। इस सम्बन्ध में प्रयुक्त पारिभाषिक शब्द ‘सगुण’ है। वे सगुण ब्रह्म तथा निर्गुण ब्रह्म जैसे शब्दों का व्यवहार करते हैं। उनके लिए निर्गुण ब्रह्म का अर्थ है ‘‘भौतिक गुणों से रहित निर्विशेष परम सत्य’’ तथा सगुण का अर्थ है ‘‘वह परम सत्य जो भौतिक गुणों का कल्मष स्वीकार करता है।’’ इस तरह का दार्शनिक चिन्तन मायावाद दर्शन कहलाता है। किन्तु वास्तविकता यह है कि परम सत्य को कभी भी भौतिक गुणों से कोई सरोकार नहीं होता , क्योंकि वे दिव्य हैं। वे पूर्ण आध्यात्मिक गुणों के समेत सदैव पूर्ण हैं। उपर्युक्त पाँचों प्रकार के दार्शनिक भगवान् विष्णु को पूर्ण पुरुषोत्तम भगवान् के रूप में स्वीकार नहीं करते , अपितु वे अन्य दार्शनिक मतों के खण्डन में लगे रहते हैं। भारत में छह प्रकार के दार्शनिक मत हैं। चूँकि व्यासदेव वैदिक-सत्ता हैं , इसलिए वे वेदव्यास कहलाते हैं। उनकी वेदान्त-सूत्र की दार्शनिक व्याख्या भक्तों द्वारा स्वीकार की जाती है। भगवद्गीता ( १५.१५) में कृष्ण ने इसकी पुष्टि की है :

‘‘ मैं सबके हृदयों में स्थित हूँ और मुझ से ही स्मृति , ज्ञान तथा विस्मृति उत्पन्न होते हैं। सारे वेदों द्वारा जानने योग्य मैं ही हूँ। वस्तुत: मैं ही वेदान्त का संकलनकर्ता हूँ और मैं ही वेदों का ज्ञाता हूँ।’’

समस्त वेदाध्ययन का चरम लक्ष्य कृष्ण को पूर्ण पुरुषोत्तम भगवान् के रूप में स्वीकार करना है। यह कृष्णभावनामृत आन्दोलन श्रील व्यासदेव के दार्शनिक निर्णय का प्रसार करने वाला और रामानुजाचार्य , मध्वाचार्य , विष्णुस्वामी , निम्बार्क तथा स्वयं श्री चैतन्य महाप्रभु जैसे अन्य महान् आचार्यों का अनुसरण करने वाला है।


## Verse md.25.57
तर्कोऽप्रतिष्ठ: श्रुतयो विभिन्ना
नासावृषिर्यस्य मतं न भिन्नम् ।
धर्मस्य तत्त्वं निहितं गुहायां
महाजनो येन गत: स पन्था: ॥५७॥
*तर्क: —शुष्क तर्क ; अप्रतिष्ठ: —अस्थिर ; श्रुतय: —वेद ; विभिन्ना: —विभिन्न विभागों से युक्त ; न —नहीं ; असौ —वह ; ऋषि: —महान् साधु ; यस्य —जिसके ; मतम् —विचार ; न —नहीं होते ; भिन्नम् —अलग ; धर्मस्य —धर्म के ; तत्त्वम् —तथ्य ; निहितम् —स्थापित ; गुहायाम् —एक अनुभूत व्यक्ति के हृदय में ; महा-जन: —आत्म-साक्षात्कार प्राप्त पूर्ववर्ती आचार्यों ने ; येन —जिस मार्ग पर ; गत: —चले ; स: —वही ; पन्था: —शुद्ध मार्ग है।*


### अनुवाद
‘‘‘शुष्क तर्क अनिर्णीत होते हैं। जिस महापुरुष का मत अन्यों से भिन्न नहीं होता, वह महान् ऋषि नहीं माना जाता। नाना प्रकार के वेदों के अध्ययन-मात्र से कोई उस सही मार्ग पर नहीं आ सकता, जिससे धार्मिक सिद्धान्त समझे जाते हैं। इन धार्मिक सिद्धान्तों का वास्तविक सत्य तो शुद्ध स्वरूपसिद्ध व्यक्ति के हृदय में छिपा रहता है। फलत: जैसाकि शास्त्रों द्वारा पुष्टि होती है, मनुष्य को महाजनों के द्वारा बताये गये प्रगतिशील मार्ग को स्वीकार करना चाहिए।’


### तात्पर्य
यह श्लोक महाभारत के वनपर्व (३१३.११७) में युधिष्ठिर महाराज ने कहा है।


## Verse md.25.58
श्री-कृष्ण-चैतन्य-वाणी——अमृतेर धार ।
तिंहो ये कहये वस्तु, सेइ ‘तत्त्व’——सार’’ ॥५८॥
*श्री-कृष्ण-चैतन्य-वाणी —भगवान् श्री चैतन्य महाप्रभु के वचन ; अमृतेर धार —अमृत का निरन्तर प्रवाह ; तिंहो —वे ; ये कहये वस्तु —जिसे भी परम सत्य कहते हैं ; सेइ तत्त्व सार —वही समस्त दिव्य ज्ञान का सार है।*


### अनुवाद
‘‘श्री चैतन्य महाप्रभु के शब्द अमृत की धारा हैं। वे जिसे परम सत्य कहते हैं, वास्तव में वही समस्त आध्यात्मिक ज्ञान का सार है।’’


## Verse md.25.59
ए सब वृत्तान्त शुनि’ महाराष्ट्रीय ब्राह्मण ।
प्रभुरे कहिते सुखे करिला गमन ॥५९॥
*ए सब वृत्तान्त —ये सारे वृतान्त ; शुनि’ —सुनकर ; महाराष्ट्रीय ब्राह्मण —महाराष्ट्रीय ब्राह्मण ; प्रभुरे —भगवान् श्री चैतन्य महाप्रभु को ; कहिते —बताने के लिए ; सुखे —अत्यन्त प्रसन्नतापूर्वक ; करिला गमन —गया।*


### अनुवाद
इन सारे कथनों को सुनकर वह महाराष्ट्रीय ब्राह्मण खुशी-खुशी श्री चैतन्य महाप्रभु को बताने गया।


## Verse md.25.60
हेन-काले महाप्रभु पञ्च-नदे स्‍नान करि’ ।
देखिते चलियाछेन ‘बिन्दु-माधव हरि’ ॥६०॥
*हेन-काले —इसी समय ; महाप्रभु —श्री चैतन्य महाप्रभु ; पञ्च-नदे स्‍नान करि’ —पंचनद के नाम से विख्यात् , गंगा नदी में स्‍नान करके ; देखिते चलियाछेन —देखने जा रहे थे ; बिन्दु-माधव हरि —बिन्दु-माधव नामक भगवान् के विग्रह को।*


### अनुवाद
जब वह महाराष्ट्रीय ब्राह्मण चैतन्य महाप्रभु को मिलने गया, तब महाप्रभु पंचनद में स्‍नान करके बिन्दु माधव मन्दिर जा रहे थे।


## Verse md.25.61
पथे सेइ विप्र सब वृत्तान्त कहिल ।
शुनि’ महाप्रभु सुखे ईषत् हासिल ॥६१॥
*पथे —मार्ग में ; सेइ विप्र —उस ब्राह्मण ने ; सब वृत्तान्त कहिल —समस्त घटना बताई ; शुनि’ —सुनकर ; महाप्रभु —श्री चैतन्य महाप्रभु ; सुखे —प्रसन्नता में ; ईषत् —मंद ; हासिल —मुस्कुराए।*


### अनुवाद
जब महाप्रभु रास्ते में जा रहे थे, तब उस महाराष्ट्रीय ब्राह्मण ने उन्हें वह घटना सुनाई जो प्रकाशानन्द सरस्वती के दल में घटी थी। यह सुनकर श्री चैतन्य महाप्रभु सुखी होकर हँसने लगे।


## Verse md.25.62
माधव-सौन्दर्य देखि’ आविष्ट हइला ।
अङ्गनेते आसि’ प्रेमे नाचिते लागिला ॥६२॥
*माधव-सौन्दर्य देखि’ —भगवान् बिन्दु माधव की सुन्दरता देखकर ; आविष्ट हइला —प्रेमभाव में आविष्ट हो गये ; अङ्गनेते आसि’ —आँगन में आकर ; प्रेमे —प्रेमभाव में ; नाचिते लागिला —नाचने लगे।*


### अनुवाद
बिन्दु माधव मन्दिर पहुँचकर श्री चैतन्य महाप्रभु बिन्दु माधव भगवान् का सौन्दर्य देखकर भावमय प्रेम में विभोर हो उठे। फिर वे मन्दिर के आँगन में नृत्य करने लगे।


## Verse md.25.63
शेखर, परमानन्द, तपन, सनातन ।
चारि-जन मिलि’ करे नाम-सङ्कीर्तन ॥६३॥
*शेखर —चन्द्रशेखर ; परमानन्द —परमानन्द पुरी ; तपन —तपन मिश्र ; सनातन —सनातन गोस्वामी ; चारि-जन मिलि’ —चारों मिलकर ; करे —करने लगे ; नाम-सङ्कीर्तन —हरे कृष्ण महामन्त्र का कीर्तन।*


### अनुवाद
श्री चैतन्य महाप्रभु के साथ चार जन थे—चन्द्रशेखर, परमानन्द पुरी, तपन मिश्र तथा सनातन गोस्वामी। वे सब हरे कृष्ण महामन्त्र का कीर्तन इस प्रकार कर रहे थे।


## Verse md.25.64
‘‘हरये नम: कृष्ण यादवाय नम: ।
गोपाल गोविन्द राम श्री-मधुसूदन’’ ॥६४॥
*हरये —पूर्ण पुरुषोत्तम भगवान् हरि को ; नम: —प्रणाम ; कृष्ण —भगवान् कृष्ण को ; यादवाय —यदुकुल के वंशज को ; नम: —प्रणाम ; गोपाल —गोपाल ; गोविन्द —गोविन्द ; राम —राम ; श्री-मधुसूदन —श्री मधुसूदन।*


### अनुवाद
वे ‘‘हरये नम: कृष्ण यादवाय नम:, गोपाल गोविन्द राम श्री मधुसूदन’’ बोलकर कीर्तन कर रहे थे।


### तात्पर्य
हरे कृष्ण महामन्त्र कीर्तन का यह दूसरा ढंग है। इसका अर्थ इस प्रकार है , ‘‘ मैं पूर्ण पुरुषोत्तम भगवान् कृष्ण को सादर नमस्कार करता हूँ। वे यदु कुल के वंशज हैं। मैं गोपाल , गोविन्द , राम तथा श्री मधुसूदन को सादर नमस्कार करता हूँ।’’


## Verse md.25.65
चौदिकेते लक्ष लोक बले ‘हरि’ ‘हरि’ ।
उठिल मङ्गल-ध्वनि स्वर्ग-मर्त्य भरि’ ॥६५॥
*चौ-दिकेते —चारों दिशाओं में ; लक्ष —लाखों ; लोक —लोग ; बले —गाते हैं ; हरि हरि —हरि हरि ; उठिल —वहाँ गूंज उठी ; मङ्गल-ध्वनि —शुभ ध्वनि ; स्वर्ग-मर्त्य भरि’ —सभी लोकों में फैलती हुई।*


### अनुवाद
चारों दिशाओं में लाखों लोग ‘‘हरि! हरि!’’ बोल उठे। इस तरह तुमुल तथा मंगल ध्वनि से सारा ब्रह्माण्ड भर गया।


## Verse md.25.66
निकटे हरि-ध्वनि शुनि’ परकाशानन्द ।
देखिते कौतुके आइला लञा शिष्य-वृन्द ॥६६॥
*निकटे —पास में ही ; हरि-ध्वनि शुनि’ —हरे कृष्ण महामन्त्र का कीर्तन सुनकर ; परकाशानन्द —प्रकाशानन्द सरस्वती ; देखिते —देखने के लिए ; कौतुके —उत्सुकतापूर्वक ; आइला —आ गये ; लञा —लेकर ; शिष्य-वृन्द —सभी शिष्य गण।*


### अनुवाद
जब पास ही रह रहे प्रकाशानन्द सरस्वती ने हरे कृष्ण महामन्त्र की तुमुल ध्वनि सुनी, तो वे तथा उनके शिष्य तुरन्त ही महाप्रभु को देखने आये।


## Verse md.25.67
देखिया प्रभुर नृत्य, प्रेम, देहेर माधुरी ।
शिष्य-गण-सङ्गे सेइ बले ‘हरि’ ‘हरि’ ॥६७॥
*देखिया —देखकर ; प्रभुर नृत्य —श्री चैतन्य महाप्रभु का नृत्य ; प्रेम —प्रेमभाव ; देहेर माधुरी —उनके शरीर की दिव्य सुन्दरता ; शिष्य-गण-सङ्गे —अपने शिष्यों के साथ ; सेइ —प्रकाशानन्द सरस्वती ; बले —बोलने लगे ; हरि हरि —भगवान् हरि का नाम।*


### अनुवाद
जब प्रकाशानन्द सरस्वती ने महाप्रभु का दर्शन किया, तो वे स्वयं तथा उनके शिष्य भी श्री चैतन्य महाप्रभु के साथ कीर्तन करने लगे। प्रकाशानन्द सरस्वती महाप्रभु के नृत्य तथा उनके भावमय प्रेम एवं उनके शारीरिक सौन्दर्य से मुग्ध हो गये।


## Verse md.25.68
कम्प, स्वर-भङ्ग, स्वेद, वैवर्ण्य, स्तम्भ ।
अश्रु-धाराय भिजे लोक, पुलक-कदम्ब ॥६८॥
*कम्प —कंपन ; स्वर-भङ्ग —स्वर गद्गद् होना ; स्वेद —पसीना ; वैवर्ण्य —देह का रंग फीका हो जाना ; स्तम्भ —स्तम्भित हो जाना ; अश्रु-धाराय —नेत्रों से आँसुओं की धाराओं द्वारा ; भिजे —भीग गये ; लोक —सभी लोग ; पुलक-कदम्ब —देह में कदंब फूलों की तरह रोमांच होना।*


### अनुवाद
महाप्रभु के शरीर में भावमय आध्यात्मिक रूपान्तर (विकार) होने लगे। उनका शरीर काँपने लगा और उनकी वाणी अवरुद्ध हो गई। उन्हें पसीना आ गया, वे पीले पड़ गये और उनके आँसुओं की निरन्तर धारा से वहाँ पर खड़े सारे लोग भीग गये। महाप्रभु के शरीर में जो रोमांच (पुलक) हुआ, वह कदम्ब पुष्पों जैसा प्रतीत हो रहा था।


## Verse md.25.69
हर्ष, दैन्य, चापल्यादि ‘सञ्चारी’ विकार ।
देखि’ काशी-वासी लोकेर हैल चमत्कार ॥६९॥
*हर्ष —प्रसन्नता ; दैन्य —विनम्रता ; चापल्य-आदि —चपलता आदि ; सञ्चारी विकार —संचारी विकार ; देखि’ —देखकर ; काशी-वासी —बनारस के निवासी ; लोकेर —लोगों को ; हैल चमत्कार —आश्चर्य हुआ।*


### अनुवाद
महाप्रभु के हर्ष तथा दैन्य को देखकर तथा उनकी भावविभोर बातें करते सुनकर सारे लोग चकित हुए। निस्सन्देह, बनारस (काशी) के सारे निवासियों ने महाप्रभु के शारीरिक विकारों को देखा और वे आश्चर्यचकित हो गये।


## Verse md.25.70
लोक-सङ्घट्ट देखि’ प्रभुर ‘बाह्य’ यबे हैल ।
सन्न्यासीर गण देखि’ नृत्य संवरिल ॥७०॥
*लोक-सङ्घट्ट देखि’ —लोगों की अत्यधिक भीड़ देखकर ; प्रभुर —चैतन्य महाप्रभु को ; बाह्य —बाह्य चेतना ; यबे हैल —जब आ गई ; सन्न्यासीर गण —प्रकाशानन्द सरस्वती आदि मायावादी सन्यासियों को ; देखि’ —देखकर ; नृत्य संवरिल —अपना नृत्य रोक दिया।*


### अनुवाद
जब श्री चैतन्य महाप्रभु को बाह्य चेतना आई, तो उन्होंने देखा कि अनेक मायावादी संन्यासी तथा अन्य लोग वहाँ एकत्रित हो गये हैं। अत: उन्होंने उस समय अपना नृत्य रोक दिया।


## Verse md.25.71
प्रकाशानन्देर प्रभु वन्दिला चरण ।
प्रकाशानन्द आसि’ ताँर धरिल चरण ॥७१॥
*प्रकाशानन्देर —प्रकाशानन्द सरस्वती को ; प्रभु —श्री चैतन्य महाप्रभु ने ; वन्दिला —वन्दना की ; चरण —चरणों में ; प्रकाशानन्द —प्रकाशानन्द सरस्वती ; आसि’ —आकर ; ताँर —उनके ; धरिल चरण —चरणकमल तुरन्त पकड़ लिए।*


### अनुवाद
कीतर्न बन्द करने के बाद दैन्य के महान् उदारहण श्री चैतन्य महाप्रभु ने प्रकाशानन्द सरस्वती के चरणों की वन्दना की। इस पर प्रकाशानन्द सरस्वती तुरन्त आगे आये और उन्होंने महाप्रभु के चरणकमल पकड़ लिये।


## Verse md.25.72
प्रभु कहे,——‘तुमि जगद्गुरु पूज्यतम ।
आमि तोमार ना हइ ‘शिष्येर शिष्य’ सम ॥७२॥
*प्रभु कहे —श्री चैतन्य महाप्रभु ने कहा ; तुमि —आप ; जगत्-गुरु —जगद्गुरु ; पूज्य-तम —सर्वाधिक पूजनीय ; आमि —मैं ; तोमार —आपके ; ना हइ —नहीं हूँ ; शिष्येर शिष्य सम —शिष्य के शिष्य के भी समान।*


### अनुवाद
जब प्रकाशानन्द सरस्वती ने महाप्रभु के चरणकमल पकड़ लिए, तो महाप्रभु ने कहा, ‘‘हे महोदय, आप जगद्गुरु हैं, अत: आप परम पूज्य हैं। जहाँ तक मेरा प्रश्न है, मैं तो आपके शिष्यों के शिष्य के भी समान नहीं हूँ।’’


### तात्पर्य
मायावादी संन्यासी सामान्यतया अपने आपको जगद्गुरु कहते हैं। उनमें से अनेक अपने आपको सर्वाराध्य मानते हैं , यद्यपि वे अपने जनपद के या भारत के बाहर भी नहीं जाते। श्री चैतन्य महाप्रभु ने अत्यन्त वदान्यता तथा विनयशीलतावश अपने आपको प्रकाशानन्द सरस्वती के अधीन शिष्य के रूप में प्रस्तुत किया।


## Verse md.25.73
श्रेष्ठ हञा केने कर हीनेर वन्दन ।
आमार सर्व-नाश हय, तुमि ब्रह्म-सम ॥७३॥
*श्रेष्ठ हञा —अधिक सम्माननीय व्यक्ति होकर ; केने —क्यों ; कर —आप करते हैं ; हीनेर —एक हीन व्यक्ति की ; वन्दन —वन्दना ; आमार सर्व-नाश हय —मेरा विनाश हो जायेगा ; तुमि ब्रह्म-सम —आप निर्विशेष ब्रह्म के समान हैं।*


### अनुवाद
श्री चैतन्य महाप्रभु ने कहा, ‘‘आप महान् आध्यात्मिक पुरुष हैं, अत: आपको मुझ जैसे व्यक्ति की पूजा नहीं करनी चाहिए। मैं तो बहुत ही तुच्छ हूँ। यदि आप ऐसा करेंगे, तो मेरी आध्यात्मिक शक्ति का ह्रास हो जायेगा, क्योंकि आप निर्विशेष ब्रह्म के तुल्य हैं।


## Verse md.25.74
यद्यपि तोमारे सब ब्रह्म-सम भासे ।
लोक-शिक्षा लागि’ ऐछे करिते ना आइसे’ ॥७४॥
*यद्यपि —यद्यपि ; तोमारे —आपके लिए ; सब —सब ; ब्रह्म-सम —निराकार ब्रह्म के समान ; भासे —प्रतीत होता है ; लोक-शिक्षा लागि’ —जन सामान्य को सिखाने के लिए ; ऐछे —इस प्रकार ; करिते ना आइसे —आपको स्वयं को नहीं दिखाना चाहिए।*


### अनुवाद
‘‘हे महोदय, आपके लिए हर व्यक्ति निर्विशेष ब्रह्म के पद पर है, किन्तु सामान्य जनों को प्रबुद्ध करने के लिए आपको ऐसा नहीं करना चाहिए।’’


## Verse md.25.75
तेंहो कहे, ‘तोमार पूर्वे निन्दा-अपराध ये करिल ।
तोमार चरण-स्पर्शे, सब क्षय गेल ॥७५॥
*तेंहो कहे —उन्होंने उत्तर दिया ; तोमार —आपकी ; पूर्वे —पहले ; निन्दा-अपराध —निन्दा और अपराध ; ये करिल —जो मैंने किये हैं ; तोमार चरण-स्पर्शे —आपके चरणकमलों का स्पर्श करके ; सब क्षय गेल —उन सभी अपराधों को प्रभाव नष्ट हो गये।*


### अनुवाद
प्रकाशानन्द सरस्वती ने उत्तर दिया, ‘‘इसके पूर्व मैंने आपकी निन्दा करके आपके प्रति अनेक अपराध किये हैं, किन्तु अब आपके चरणों का स्पर्श करने से मेरे सारे अपराध नष्ट हो गये हैं।


## Verse md.25.76
जीवन्मुक्ता अपि पुनर्यान्ति संसार-वासनाम् ।
यद्यचिन्त्य-महा-शक्तौ भगवत्यपराधिन: ॥७६॥
*जीवत्-मुक्ता: —जीवन मुक्त व्यक्ति ; अपि —भी ; पुन: —फिर ; यान्ति —जाते हैं ; संसार-वासनाम् —भौतिक सुखों की इच्छा के लिए ; यदि —यदि ; अचिन्त्य-महा-शक्तौ —अचिन्त्य शक्ति के स्वामी के ; भगवति —परम भगवान् के ; अपराधिन: —अपराधी।*


### अनुवाद
‘‘‘यदि मुक्त कहलाने वाला व्यक्ति इस जीवन में अचिन्त्य शक्तियों के आगार पूर्ण पुरुषोत्तम भगवान् के प्रति अपराध करता है, तो वह पुन: नीचे गिर जायेगा और भौतिक भोग के लिए भौतिक वातावरण की इच्छा करेगा।’


## Verse md.25.77
स वै भगवत: श्रीमत्पाद-स्पर्श-हताशुभ: ।
भेजे सर्प-वपुर्हित्वा रूपं विद्याधरार्चितम् ॥७७॥
*स: —वह (साँप) ; वै —वास्तव में ; भगवत: —पूर्ण पुरुषोत्तम भगवान् कृष्ण के ; श्रीमत्-पाद-स्पर्श —चरणकमलों के स्पर्श द्वारा ; हत-अशुभ: —पापमय जीवन के सभी फलों से मुक्त होकर ; भेजे —प्राप्त किया ; सर्प-वपु: —साँप का शरीर ; हित्वा —त्यागकर ; रूपम् —रूप ; विद्याधर-अर्चितम् —विद्याधर लोक के निवासी व्यक्ति जैसा।*


### अनुवाद
‘‘‘श्रीकृष्ण के चरणकमलों का स्पर्श पाकर वह सर्प तुरन्त ही अपने पापमय जीवन के कर्मफलों से मुक्त हो गया। इस तरह उस सर्प ने अपना शरीर त्याग दिया और सुन्दर विद्याधर देवता का शरीर धारण कर लिया।’’’


### तात्पर्य
यह उद्धरण श्रीमद्भागवत ( १०.३४.९) से है। एक बार वृन्दावनवासी नन्द महाराज के नेतृत्व में तीर्थयात्रा के लिए सरस्वती-तट पर गये। नन्द महाराज उपवास कर रहे थे और जंगल के निकट लेटे थे। उस समय वहाँ एक सर्प प्रकट हुआ , जो पहले आंगिरस ऋषि द्वारा शापग्रस्त था। इस सर्प का पहले का नाम सुदर्शन था और वह गन्धर्वलोक का निवासी था। चूँकि उसने ऋषि का मजाक उड़ाया था , इसलिए उसे विशाल सर्प का शरीर धारण करना पड़ा। जब इस सर्प ने महराज नन्द पर आक्रमण कर दिया तो वे ‘‘कृष्ण! मेरी रक्षा करो’’ कहकर पुकारने लगे। कृष्ण तुरन्त ही प्रकट हो गये और उस सर्प पर अपने चरणकमलों से पाद-प्रहार करने लगे। भगवान् के चरणकमलों का स्पर्श पाकर वह सर्प अपने पापमय जीवन के कर्मफलों से तुरन्त मुक्त हो गया। मुक्त होकर उसने पुन: सुदर्शन गन्धर्व का मूल रूप धारण कर लिया।


## Verse md.25.78
प्रभु कहे,——‘विष्णु’ ‘विष्णु’, आमि क्षुद्र जीव हीन ।
जीवे ‘विष्णु’ मानि——एइ अपराध-चिह्न ॥७८॥
*प्रभु कहे —श्री चैतन्य महाप्रभु ने कहा ; विष्णु विष्णु —विष्णु! विष्णु! ; आमि —मैं ; क्षुद्र —तुच्छ ; जीव —एक जीव ; हीन —सभी सद्गुणों से रहित ; जीवे —ऐसे तुच्छ श्रेणी के जीव को ; विष्णु मानि —भगवान् विष्णु मानकर ; एइ अपराध-चिह्न —यह महा अपराध है।*


### अनुवाद
जब प्रकाशानन्द सरस्वती ने श्रीमद्भागवत का श्लोक उद्धृत करते हुए अपनी बात सिद्ध करनी चाही, तो श्री चैतन्य महाप्रभु ने तुरन्त भगवान् विष्णु का नाम लेते हुए प्रतिरोध किया। तत्पश्चात् महाप्रभु ने अपने आपको महापतित जीव के रूप में प्रस्तुत करते हुए कहा, ‘‘यदि कोई पतित बद्ध जीवात्मा को विष्णु, भगवान् या अवतार के रूप में स्वीकार करता है, तो वह महान् अपराध करता है।’’


### तात्पर्य
यद्यपि श्री चैतन्य महाप्रभु पूर्ण पुरुषोत्तम भगवान् विष्णु ही थे , फिर भी हमें शिक्षा देने के लिए उन्होंने अपने आपको विष्णु कोटि का होने से मना किया। दुर्भाग्यवश इस कलियुग में तथाकथित विष्णु अवतारों की संख्या बहुत है। लोग यह नहीं जानते कि अपने आपको अवतार बतलाना सबसे बड़ा अपराध है। लोगों को चाहिए कि किसी सामान्य व्यक्ति को ईश्वर का अवतार नहीं मानें , क्योंकि ऐसा करना भी महान् अपराध है।


## Verse md.25.79
जीवे ‘विष्णु’ बुद्धि दूरे——येइ ब्रह्म-रुद्र-सम ।
नारायणे माने तारे ‘पाषण्डीते’ गणन ॥७९॥
*जीवे —एक साधारण जीव का ; विष्णु —भगवान् विष्णु के रूप में ; बुद्धि —स्वीकार करना ; दूरे —दूर रहे ; येइ —जो कोई भी ; ब्रह्म-रुद्र-सम —ब्रह्माजी तथा शिवजी जैसी विभूतियों के समान ; नारायणे —भगवान् नारायण , विष्णु ; माने —मानता है ; तारे —ऐसा व्यक्ति ; पाषण्डीते गणन —पाषंडीयों (नास्तिक अपराधी) में गिना जाता है।*


### अनुवाद
श्री चैतन्य महाप्रभु ने आगे कहा, ‘‘सामान्य जीव की क्या बात है, ब्रह्माजी तथा शिवजी को भी विष्णु या नारायण के समान नहीं माना जा सकता। यदि कोई ऐसा करता है, तो उसे अपराधी तथा नास्तिक समझा जाना चाहिए।


## Verse md.25.80
यस्तु नारायणं देवं ब्रह्म-रुद्रादि-दैवतै: ।
समत्वेनैव वीक्षेत स पाषण्डी भवेद्ध्रुवम्’’ ॥८०॥
*य: —जो व्यक्ति ; तु —लेकिन ; नारायणम् —ब्रह्मा , शिव आदि देवताओं के स्वामी , भगवान् नारायण की ; देवम् —भगवान् को ; ब्रह्म —ब्रह्माजी ; रुद्र —शिवजी ; आदि —आदि ; दैवतै: —ऐसे देवताओं के साथ ; समत्वेन —समान स्तर पर ; एव —ही ; वीक्षेत —देखता है ; स: —ऐसा व्यक्ति ; पाषण्डी —पाषंडी ; भवेत् —बनेगा ; ध्रुवम् —अवश्य।*


### अनुवाद
‘‘‘जो व्यक्ति ब्रह्मा तथा शिव जैसे देवताओं को नारायण के समकक्ष मानता है, उसे पाषण्डी या अपराधी माना जाना चाहिए।’’’


## Verse md.25.81
प्रकाशानन्द कहे,——‘‘तुमि साक्षात्भगवान् ।
तबु यदि कर ताँर ‘दास’-अभिमान ॥८१॥
*प्रकाशानन्द कहे —प्रकाशानन्द सरस्वती ने उत्तर दिया ; तुमि —आप ; साक्षात् —साक्षात् ; भगवान् —पूर्ण पुरुषोत्तम भगवान् कृष्ण ; तबु —फिर भी ; यदि —यदि ; कर —आप कर रहे हैं ; ताँर दास-अभिमान —स्वयं को उनके दास के रूप में प्रस्तुत।*


### अनुवाद
प्रकाशानन्द ने उत्तर दिया, ‘‘आप साक्षात् पूर्ण पुरुषोत्तम भगवान् कृष्ण हैं। फिर भी आप अपने आपको उनका सनातन सेवक मान रहे हैं।


## Verse md.25.82
तबु पूज्य हओ, तुमि बड़ आमा हैते ।
सर्व-नाश हय मोर तोमार निन्दाते ॥८२॥
*तबु —तब भी ; पूज्य हओ —आप पूजनीय हैं ; तुमि बड़ —आप अत्यन्त महान् हैं ; आमा हैते —मुझसे ; सर्व-नाश हय —सब विनाश हो गया ; मोर —मेरा ; तोमार निन्दाते —आपकी निन्दा करने के कारण।*


### अनुवाद
‘‘हे प्रभु, आप परमेश्वर हैं और यद्यपि आप अपने आपको भगवान् का दास मानते हैं, तो भी आप पूज्य हैं। आप मुझसे श्रेष्ठ हैं। चूँकि मैंने आपकी निन्दा की है, अतएव मेरी सारी आध्यात्मिक उपलब्धियाँ नष्ट हो चुकी हैं।


## Verse md.25.83
मुक्तानामपि सिद्धानां नारायण-परायण: ।
सु-दुर्लभ: प्रशान्तात्मा कोटिष्वपि महा-मुने ॥८३॥
*मुक्तानाम् —अज्ञान के बन्धन से मुक्त लोगों में ; अपि —भी ; सिद्धानाम् —सिद्ध लोगों में ; नारायण —पूर्ण पुरुषोत्तम भगवान् नारायण के ; परायण: —भक्त ; सु-दुर्लभ: —अत्यन्त दुर्लभ ; प्रशान्त-आत्मा —पूर्णतया सन्तुष्ट , इच्छा रहित ; कोटिषु —करोड़ों में ; अपि —भी ; महा-मुने —हे महामुनि।*


### अनुवाद
‘‘‘हे महर्षि, अज्ञान से मुक्त करोडों मुक्त पुरुषों में से तथा लगभग सिद्धि प्राप्त कर चुके करोड़ों सिद्धों में से शायद ही कोई एक नारायण का शुद्ध भक्त होता है। केवल ऐसा ही भक्त वास्तव में पूर्णतया तुष्ट तथा शान्त होता है।’


### तात्पर्य
यह श्लोक श्रीमद्भागवत ( ६.१४.५) से उद्धृत है।


## Verse md.25.84
आयु: श्रियं यशो धर्मं लोकानाशिष एव च ।
हन्ति श्रेयांसि सर्वाणि पुंसो महदतिक्रम: ॥८४॥
*आयु: —जीवन अवधि ; श्रियम् —ऐश्वर्य ; यश : —यश ; धर्मम् —धर्म ; लोकान् —सम्पत्तियाँ ; आशिष: —वरदान ; एव —ही ; च —तथा ; हन्ति —नष्ट हो जाते हैं ; श्रेयांसि —सौभाग्य ; सर्वाणि —सभी ; पुंस: —व्यक्ति के ; महत् —महात्माओं के प्रति ; अतिक्रम: —अपराध के कारण।*


### अनुवाद
‘‘‘जब कोई व्यक्ति महात्माओं से दुर्व्यवहार करता है, तो उसकी आयु, ऐश्वर्य, यश, धर्म, सम्पत्ति तथा सौभाग्य सभी नष्ट हो जाते हैं।’


### तात्पर्य
यह श्लोक श्रीमद्भागवत ( १०.४.४६) से लिया गया है , जो महाराज परीक्षित के प्रति शुकदेव गोस्वामी का कथन है।


## Verse md.25.85
नैषां मतिस्तावदुरुक्रमाङ्घ्रिं
स्पृशत्यनर्थापगमो यदर्थ: ।
महीयसां पाद-रजोऽभिषेकं
निष्किञ्चनानां न वृणीत यावत् ॥८५॥
*न —नहीं ; एषाम् —गृह-जीवन में आसक्त व्यक्ति की ; मति: —रुचि ; तावत् —तब तक ; उरुक्रम-अङ्घ्रिम् —पूर्ण पुरुषोत्तम भगवान् उरुक्रम (जो असाधारण कार्यकलाप करते हैं) के चरणकमलों में ; स्पृशति —स्पर्श करते हैं ; अनर्थ —अनर्थ ; अपगम: —नष्ट ; यत् —जिसका ; अर्थ: —परिणाम ; महीयसाम् —महात्माओं (भक्तों) के ; पाद-रज: —चरणकमलों की धूल ; अभिषेकम् —सिर पर छिड़कना ; निष्किञ्चनानाम् —जो भौतिक सम्पत्तियों से पूर्णतया मुक्त हैं ; न वृणीत —नहीं करता ; यावत् —जब तक।*


### अनुवाद
‘‘‘जब तक मानव समाज उन महात्माओं अर्थात् भक्तों के चरणकमलों की धूल को धारण नहीं करता, जिन्हें भौतिक सम्पत्ति से कुछ लेना-देना नहीं होता, तब तक मनुष्य अपना ध्यान कृष्ण के चरणकमलों की ओर नहीं ले जा सकता। वे चरणकमल भौतिक जीवन की समस्त अवांछित कष्टप्रद स्थितियों का विनाश कर देते हैं।’


### तात्पर्य
यह श्लोक श्रीमद्भागवत ( ७.५.३२) में आया है। इसकी व्याख्या के लिए मध्यलीला (२२.५३) देखें।


## Verse md.25.86
एबे तोमार पादाब्जे उपजिबे भक्ति ।
तथि लागि’ करि तोमार चरणे प्रणति’’ ॥८६॥
*एबे —अब ; तोमार —आपके ; पाद-अब्जे —चरणकमलों में ; उपजिबे —विकसित होगी ; भक्ति —भक्ति ; तथि लागि’ —उस कारण से ; करि —मैं करता हूँ ; तोमार चरणे प्रणति —आपको चरणकमलों में विनम्र प्रणाम।*


### अनुवाद
‘‘आज से मैं आपके चरणकमलों में भक्ति विकसित करूँगा। इसीलिए मैं आपके पास आया हूँ और आपके चरणकमलों पर गिरा हूँ।’’


## Verse md.25.87
एत बलि’ प्रभुरे लञा तथाय वसिल ।
प्रभुरे प्रकाशानन्द पुछिते लागिल ॥८७॥
*एत बलि’ —इस प्रकार कहकर ; प्रभुरे —श्री चैतन्य महाप्रभु को ; लञा —लेकर ; तथाय वसिल —वहाँ बैठ गये ; प्रभुरे —श्री चैतन्य महाप्रभु को ; प्रकाशानन्द —प्रकाशानन्द सरस्वती ; पुछिते लागिल —पूछने लगे।*


### अनुवाद
यह कहकर प्रकाशानन्द सरस्वती श्री चैतन्य महाप्रभु के साथ बैठ गये और महाप्रभु से इस प्रकार प्रश्न करने लगे।


## Verse md.25.88
मायावादे करिला यत दोषेर आख्यान ।
सबे एइ जानि’ आचार्येर कल्पित व्याख्यान ॥८८॥
*मायावादे —मायावाद दर्शन में ; करिला —आपने किया है ; यत —सब ; दोषेर आख्यान —दोषों का वर्णन ; सबे —सब ; एइ —ये ; जानि’ —जानकर ; आचार्येर —शंकराचार्य की ; कल्पित व्याख्यान —कल्पित व्याख्याएँ।*


### अनुवाद
प्रकाशानन्द सरस्वती ने कहा, ‘‘आपने मायावाद दर्शन में जिन दोषों को इंगित किया है, उन्हें हम समझ सकते हैं। शंकराचार्य द्वारा दी गई सारी व्याख्याएँ काल्पनिक हैं।


## Verse md.25.89
सूत्रेर करिला तुमि मुख्यार्थ-विवरण ।
ताहा शुनि’ सबार हैल चमत्कार मन ॥८९॥
*सूत्रेर — ब्रह्मसूत्र का ; करिला —किया है ; तुमि —आपने ; मुख्य-अर्थ-विवरण —प्रत्यक्ष अर्थ का वर्णन ; ताहा शुनि’ —उसे सुनकर ; सबार —सबका ; हैल —हो गया ; चमत्कार —विस्मित ; मन —मन।*


### अनुवाद
‘‘हे प्रभु, आपने ब्रह्मसूत्र की व्याख्या करते हुए जो भी प्रत्यक्ष अर्थ दिये हैं, वे हम सबके लिए निश्चय ही अत्यन्त चकित करने वाले हैं।


## Verse md.25.90
तुमि त’ ईश्वर, तोमार आछे सर्व-शक्ति ।
सङ्क्षेप-रूपे कह तुमि शुनिते हय मति ॥९०॥
*तुमि त’ —निस्सन्देह आप हो ; ईश्वर —परम भगवान् ; तोमार —आपकी ; आछे —हैं ; सर्व-शक्ति —सर्व शक्तियाँ ; सङ्क्षेप-रूपे —संक्षेप में ; कह —कृपया कहें ; तुमि —आप ; शुनिते हय मति —मैं सुनना चाहता हूँ।*


### अनुवाद
‘‘आप पूर्ण पुरुषोत्तम भगवान् हैं, अतएव आपमें अचिन्त्य शक्तियाँ हैं। मैं आपसे ब्रह्मसूत्र के विषय में संक्षेप में सुनना चाहता हूँ।’’


### तात्पर्य
प्रकाशानन्द सरस्वती ने कहा कि वे श्री चैतन्य महाप्रभु द्वारा ब्रह्मसूत्र के प्रत्यक्ष अर्थ की दी गई व्याख्या को समझ चुके हैं। फिर भी वे ब्रह्मसूत्र या वेदान्त-सूत्र के सारांश तथा उद्देश्य को संक्षेप में सुनना चाहते हैं।


## Verse md.25.91
प्रभु कहे,——‘‘आमि ‘जीव’, अति तुच्छ-ज्ञान! ।
व्यास-सूत्रेर गम्भीर अर्थ, व्यास——भगवान् ॥९१॥
*प्रभु कहे —श्री चैतन्य महाप्रभु ने कहा ; आमि जीव —मैं एक सामान्य जीव हूँ ; अति तुच्छ-ज्ञान —मेरा ज्ञान तुच्छ है ; व्यास-सूत्रेर —व्यासदेव के वेदान्त-सूत्र की ; गम्भीर अर्थ —गम्भीर व्याख्या ; व्यास —व्यासदेव ; भगवान् —पूर्ण पुरुषोत्तम भगवान्।*


### अनुवाद
श्री चैतन्य महाप्रभु ने उत्तर दिया, ‘‘मैं एक सामान्य जीव हूँ, अतएव मेरा ज्ञान अत्यन्त तुच्छ है। किन्तु ब्रह्मसूत्र का अर्थ अत्यन्त गहन है, क्योंकि इसके लेखक व्यासदेव तो स्वयं भगवान् हैं।


### तात्पर्य
सामान्य जीव वेदान्त-सूत्र के अर्थ को वास्तव में समझ नहीं सकता। यदि कोई व्यक्ति इसके अधिकारी , स्वयं व्यासदेव से इसे सुने , तभी वह उसे समझ सकता है। इसीलिए व्यासदेव ने ब्रह्मसूत्र का भाष्य श्रीमद्भागवत के रूप में दिया। उन्हें ऐसा करने का आदेश उनके गुरु नारद ने दिया था। निस्सन्देह , शंकराचार्य ने ब्रह्मसूत्र के उद्देश्य को जान-बूझकर विकृत कर दिया , क्योंकि उनके समक्ष कोई प्रयोजन था। वे भगवान् बुद्ध द्वारा फैलाये गये नास्तिक ज्ञान के स्थान पर वैदिक ज्ञान की स्थापना करना चाहते थे। काल तथा परिस्थिति के अनुसार ऐसी आवश्यकताएँ उठती रहती हैं। इसके लिए न तो भगवान् बुद्ध को , न ही शंकराचार्य को दोषी ठहराये जा सकते हैं। समय की माँग थी कि विभिन्न प्रकार के नास्तिकों के लिए ऐसी व्याख्या की जाती। निष्कर्ष यह है कि श्रीमद्भागवत पढ़े बिना और भक्तिमय सेवा किये बिना वेदान्त-सूत्र के उद्देश्य को नहीं समझा जा सकता। इसलिए इसकी और आगे व्याख्या श्री चैतन्य महाप्रभु ने निम्नलिखित श्लोकों में की।


## Verse md.25.92
ताँर सूत्रेर अर्थ कोन जीव नाहि जाने ।
अतएव आपने सूत्रार्थ करियाछे व्याख्याने ॥९२॥
*ताँर सूत्रेर अर्थ —व्यासदेव के वेदान्त-सूत्र का अर्थ ; कोन —कोई भी ; जीव —जीव ; नाहि जाने —नहीं जानता ; अतएव —अत: ; आपने —स्वयं ; सूत्र-अर्थ —सूत्र का अर्थ ; करियाछे व्याख्याने —वर्णन किया है।*


### अनुवाद
‘‘सामान्य व्यक्ति के लिए वेदान्त-सूत्र का अर्थ समझ पाना कठिन है, किन्तु व्यासदेव ने अहैतुकी कृपावश स्वयं इसका अर्थ बतलाया है।


## Verse md.25.93
येइ सूत्र-कर्ता, से यदि करये व्याख्यान ।
तबे सूत्रेर मूल अर्थ लोकेर हय ज्ञान ॥९३॥
*येइ सूत्र-कर्ता —जिस व्यक्ति ने वेदान्त-सूत्र की रचना की ; से —वह व्यक्ति ; यदि —यदि ; करये व्याख्यान —अर्थ समझाते हैं ; तबे —तब ; सूत्रेर — वेदान्त-सूत्र के श्लोक ; मूल —मूल ; अर्थ —अर्थ ; लोकेर —लोगों का ; हय ज्ञान —समझ में आता है।*


### अनुवाद
‘‘यदि वेदान्त-सूत्र की व्याख्या इसके लेखक स्वयं व्यासदेव द्वारा की जाए, तो सामान्य लोग इसके मूल अर्थ को समझ सकते हैं।


## Verse md.25.94
प्रणवेर येइ अर्थ, गायत्रीते सेइ हय ।
सेइ अर्थ चतु:-श्लोकीते विवरिया कय ॥९४॥
*प्रणवेर —ॐकार का ; येइ —जो ; अर्थ —अर्थ ; गायत्रीते —गायत्री मन्त्र में ; सेइ —वह ; हय —है ; सेइ अर्थ —वही अर्थ ; चतु:-श्लोकीते —चतु: श्लोकी भागवत में ; विवरिया —विस्तार से वर्णन करके ; कय —कहा है।*


### अनुवाद
‘‘ॐकार ध्वनि का अर्थ गायत्री मन्त्र में निहित है। उसी की विस्तृत व्याख्या श्रीमद्भागवत के चार श्लोकों ( चतु:श्लोकी ) में हुई है।


## Verse md.25.95
ब्रह्मारे ईश्वर चतु:-श्लोकी ये कहिला ।
ब्रह्मा नारदे सेइ उपदेश कैला ॥९५॥
*ब्रह्मारे —ब्रह्माजी को ; ईश्वर —पूर्ण पुरुषोत्तम भगवान् ; चतु:-श्लोकी — चतु:श्लोकी नामक भागवत के चार विख्यात श्लोक ; ये कहिला —जो समझाया गया था ; ब्रह्मा —ब्रह्माजी ; नारदे —नारद मुनि को ; सेइ —वह ; उपदेश कैला —उपदेश दिया।*


### अनुवाद
‘‘पूर्ण पुरुषोत्तम भगवान् ने श्रीमद्भागवत के उन चार श्लोकों में ब्रह्माजी से जो भी कहा था, उसकी व्याख्या ब्रह्माजी ने नारद से भी की।


## Verse md.25.96
नारद सेइ अर्थ व्यासेरे कहिला ।
शुनि’ वेद-व्यास मने विचार करिला ॥९६॥
*नारद —महर्षि नारद ; सेइ अर्थ —वही अर्थ ; व्यासेरे कहिला —व्यासदेव को कहा ; शुनि’ —सुनकर ; वेद-व्यास —वेदव्यास ; मने —मन में ; विचार करिला —सावधानी से विचार किया।*


### अनुवाद
‘‘ब्रह्माजी ने नारद मुनि से जो भी कहा था, उसे ही नारद मुनि ने पुन: व्यासदेव से कहा। इसके बाद व्यासदेव ने अपने मन में इन उपदेशों पर विचार किया।


## Verse md.25.97
‘‘एइ अर्थ——आमार सूत्रेर व्याख्यानुरूप ।
‘भागवत’ करिब सूत्रेर भाष्य-स्वरूप’’ ॥९७॥
*एइ अर्थ —यह अर्थ ; आमार —मेरा ; सूत्रेर —ब्रह्मसूत्र का ; व्याख्या-अनुरूप —उपयुक्त व्याख्या ; भागवत — श्रीमद्भागवत पुराण ; करिब —मैं करूँगा ; सूत्रेर —ब्रह्मसूत्र का ; भाष्य-स्वरूप —मूल भाष्य।*


### अनुवाद
‘‘श्रील व्यासदेव ने विचार किया कि उन्हें नारद मुनि से ॐकार की जो भी व्याख्या मिली है, उसे वे अपने ग्रन्थ श्रीमद्भागवत में ब्रह्मसूत्र की टीका के रूप में विस्तार से बतलायेंगे।


### तात्पर्य
ॐकार ध्वनि वैदिक ज्ञान का मूल है। यह ॐकार महावाक्य अर्थात् सर्वोपरि ध्वनि कहलाता है। इस महावाक्य में जो भी अर्थ है , उसे आगे गायत्री मन्त्र में अच्छी तरह समझा जाता है। पुन: , यही अर्थ श्रीमद्भागवत में चार श्लोकों में— चतु:श्लोकी — में बतलाया गया है , जिनका शुभारम्भ अहं एवासमेवाग्रे शब्दों से होता है। भगवान् कहते हैं कि , ‘‘ सृष्टि के पूर्व केवल मैं ही था।’’ इसी श्लोक से चारों श्लोकों की रचना हुई है और ये चतु:श्लोकी कहलाते हैं। इस तरह पूर्ण पुरुषोत्तम भगवान् ने ब्रह्माजी को चतु:श्लोकी का अर्थ समझाया। तत्पश्चात् ब्रह्माजी ने इसे नारद मुनि को और नारद मुनि ने श्रील व्यासदेव को बतलाया। यह परम्परा प्रणाली है। आदि शब्द प्रणव , जो कि वैदिक ज्ञान का सार है , उसका अर्थ श्रीमद्भागवत में बतलाया गया है। निष्कर्ष यह है कि ब्रह्मसूत्र की व्याख्या श्रीमद्भागवत में हुई है।


## Verse md.25.98
चारि-वेद-उपनिषदे यत किछु हय ।
तार अर्थ लञा व्यास करिला सञ्चय ॥९८॥
*चारि-वेद —चार वेद (साम , यजुर , ऋक् तथा अथर्व) ; उपनिषदे —तथा एक सौ आठ उपनिषदों में ; यत —जो भी ; किछु हय —है ; तार अर्थ —उन शास्त्रों का अर्थ ; लञा —लेकर ; व्यास —व्यासदेव ; करिला सञ्चय —संकलन किया।*


### अनुवाद
‘‘चारों वेदों तथा १०८ उपनिषदों में जितने वैदिक सिद्धान्त थे, उन्हें व्यासदेव ने संचित करके वेदान्त सूत्र के रूप में प्रस्तुत किया।


## Verse md.25.99
येइ सूत्रे येइ ऋक्——विषय-वचन ।
भागवते सेइ ऋक्श्लोके निबन्धन ॥९९॥
*येइ सूत्रे —वेदान्त-सूत्र के श्लोकों में ; येइ —जो भी ; ऋक् —वैदिक मन्त्र ; विषय-वचन —समझाया जाने वाला विषय ; भागवते — श्रीमद्भागवत ; सेइ ऋक् —वही वैदिक मन्त्र ; श्लोके —१८००० श्लोक ; निबन्धन —संकलन करके।*


### अनुवाद
‘‘वेदान्त-सूत्र में समस्त वैदिक ज्ञान का अर्थ बतलाया गया है और श्रीमद्भागवत में वही अर्थ अठारह हजार श्लोकों में वर्णित हुआ है।


## Verse md.25.100
अतएव ब्रह्म-सूत्रेर भाष्य——श्री-भागवत ।
भागवत-श्लोक, उपनिषत्कहे ‘एक’ मत ॥१००॥
*अतएव —अतएव ; ब्रह्म-सूत्रेर भाष्य —ब्रह्मसूत्र के श्लोकों का भाष्य ; श्री-भागवत — श्रीमद्भागवत ; भागवत-श्लोक — श्रीमद्भागवत के श्लोको में ; उपनिषत् —उपनिषदों की व्याख्या ; कहे —कहा ; एक मत —एक मत।*


### अनुवाद
‘‘अत: निष्कर्ष यह निकलता है कि ब्रह्मसूत्र की व्याख्या श्रीमद्भागवत में विस्तृत रूप से की गई है और श्रीमद्भागवत के श्लोकों में जो कुछ कहा गया है, उनसे उसी उद्देश्य (अर्थ) की पूर्ति होती है, जो उपनिषदों में दी गई व्याख्या से होती है।


## Verse md.25.101
आत्मावास्यमिदं विश्वं यत्किञ्चिज्जगत्यां जगत् ।
तेन त्यक्तेन भुञ्जीथा मा गृध: कस्य स्विद्धनम् ॥१०१॥
*आत्म-आवास्यम् —परम भगवान् परमात्मा की शक्ति का विस्तार ; इदम् —यह ; विश्वम् —ब्रह्माण्ड ; यत —जो ; किञ्चित् —कुछ ; जगत्याम् —सृष्टि में ; जगत् —जड़ तथा चेतन ; तेन —उनके द्वारा ; त्यक्तेन —प्रत्येक मनुष्य को प्रदान की गई वस्तुओं द्वारा ; भुञ्जीथा: —तुम्हें अपना निर्वाह करना चाहिए ; मा —कभी नहीं ; गृध: —छीनो ; कस्य स्वित् —किसी दूसरे की ; धनम् —सम्पत्ति।*


### अनुवाद
‘‘‘इस ब्रह्माण्ड के भीतर जड़ तथा चेतन सब कुछ भगवान् द्वारा संचालित है और वह उसी भगवान् का है। अत: मनुष्य को केवल वे ही वस्तुएँ स्वीकार करनी चाहिए, जो उसके लिए नियत कर दी गई हैं। उसे यह जानते हुए कि अन्य वस्तुएँ किसकी हैं, उन्हें स्वीकार नहीं करनी चाहिए।’


### तात्पर्य
यह उद्धरण श्रीमद्भागवत ( ८.१.१०) से है। साम्यवादी तथा समाजवादी यह विचारधारा प्रचारित करना चाहते हैं कि हर वस्तु जनता की या राज्य की है। ऐसी विचारधारा पूर्ण नहीं है। यदि इस विचारधारा का विस्तार किया जाए , तो हम देख सकते हैं कि हर वस्तु ईश्वर की है। साम्यवादी विचारधारा की पूर्णता यही होगी। यहाँ पर श्रीमद्भागवत का उद्देश्य अच्छी तरह बतलाया गया है। हममें से हर एक को उन्हीं वस्तुओं से सन्तुष्ट रहना चाहिए , जिन्हें पूर्ण पुरुषोत्तम भगवान् ने हमारे लिए नियत कर रखा है। हमें दूसरों की सम्पत्ति को हड़पना नहीं चाहिए। इसी सहज विचार को हमें अपने दैनिक जीवन पर लागू करना चाहिए। हर एक के पास सरकार द्वारा प्रदत्त खेत या भूखण्ड होना चाहिए और हर एक के पास कुछ गौवें होनी चाहिए। इन दोनों का उपयोग जीवन-निर्वाह के लिए किया जाना चाहिए। इसके अलावा यदि कोई वस्तु फैक्टरी में उत्पन्न की जाती है , तो उसे भगवान् की सम्पत्ति माननी चाहिए , क्योंकि इसकी कच्ची सामग्री भगवान् की मालिकी की है। वास्तव में ऐसी वस्तुओं को कृत्रिम ढंग से बनाने की कोई आवश्यकता नहीं है ; किन्तु यदि ऐसी वस्तुएँ बनाई जाती हैं , तो यह समझना चाहिए कि ये वस्तुएँ परम भगवान् की मालिकी की हैं। आध्यात्मिक साम्यवाद भगवान् के चरम स्वामित्व को मान्यता प्रदान करता है। जैसाकि भगवद्गीता ( ५.२९) में कृष्ण द्वारा कहा गया है :

‘‘ मेरी पूर्ण चेतना में स्थित व्यक्ति मुझे समस्त यज्ञों तथा तपस्याओं का चरम लक्ष्य , समस्त लोकों तथा देवताओं का अधीश्वर तथा समस्त जीवों का शुभचिन्तक जानकर भौतिक कष्टों से शान्ति प्राप्त करता है।’’

श्रीमद्भागवत में यह भी बतलाया गया है कि किसी को किसी भी वस्तु को अपनी सम्पत्ति नहीं माननी चाहिए। वह जो भी सम्पत्ति अपनी बतलाता है , वह वास्तव में कृष्ण की है। मनुष्य को उतने से ही सन्तुष्ट रहना चाहिए , जितना भगवान् ने उसके लिए नियत कर दिया है। उसे दूसरों की सम्पत्ति नहीं हड़पनी चाहिए। इस तरह सारे विश्व में शान्ति स्थापित हो सकेगी।


## Verse md.25.102
भागवतेर सम्बन्ध, अभिधेय, प्रयोजन ।
चतु:-श्लोकीते प्रकट तार करियाछे लक्षण ॥१०२॥
*भागवतेर — श्रीमद्भागवत के ; सम्बन्ध —भगवान् के साथ एक व्यक्तिगत सम्बन्ध ; अभिधेय —उस सम्बन्ध में कार्यकलाप करना ; प्रयोजन —जीवन का चरम लक्ष्य ; चतु:-श्लोकीते — श्रीमद्भागवत के चार प्रसिद्ध श्लोकों में ; प्रकट —प्रदर्शित ; तार —उनके ; करियाछे —किये हैं ; लक्षण —लक्षण।*


### अनुवाद
‘‘श्रीमद्भागवत का सार—भगवान् से हमारा सम्बन्ध, उस सम्बन्ध में हमारे कार्य तथा जीवन का लक्ष्य—श्रीमद्भागवत के चार श्लोकों में, जिन्हें चतु:श्लोकी कहते हैं, दिया हुआ है। इन्हीं चार श्लोकों में हर बात की व्याख्या की गई है।


## Verse md.25.103
‘‘आमि——‘सम्बन्ध’-तत्त्व, आमार ज्ञान-विज्ञान ।
आमा पाइते साधन-भक्ति ‘अभिधेय’-नाम ॥१०३॥
*आमि —मैं ; सम्बन्ध-तत्त्व —सभी सम्बन्धों का केन्द्र बिन्दु ; आमार —मेरा ; ज्ञान —ज्ञान ; विज्ञान —उस ज्ञान का व्यावहारिक प्रयोग ; आमा पाइते —मुझे प्राप्त करने के लिए ; साधन-भक्ति —प्रेममयी सेवा का अभ्यास ; अभिधेय-नाम —उस सम्बन्ध में कार्यकलाप कहलाता है।*


### अनुवाद
‘‘(भगवान् कृष्ण कहते हैं :) ‘मैं सारे सम्बन्धों का केन्द्र हूँ। मेरे सम्बन्ध में ज्ञान तथा उस ज्ञान का व्यावहारिक उपयोग ही वास्तविक ज्ञान है। भक्ति के लिए मेरे पास आना अभिधेय कहलाता है।


### तात्पर्य
आध्यात्मिक ज्ञान का अर्थ है परम सत्य को तीन रूपों में—निर्विशेष ब्रह्म , अन्तर्यामी परमात्मा तथा सर्वशक्तिमान पूर्ण पुरुषोत्तम भगवान् के रूप में—पूरी तरह से जान लेना। अन्त में जब कोई पूर्ण पुरुषोत्तम भगवान् के चरणकमलों की शरण ग्रहण करता है और उनकी सेवा करता है , तो उस ज्ञान को विज्ञान या विशेष ज्ञान या आध्यात्मिक ज्ञान का व्यावहारिक उपयोग कहते हैं। मनुष्य को जीवन का लक्ष्य , प्रयोजन प्राप्त करने के लिए भगवान् की भक्ति करनी चाहिए। इस प्रयोजन को प्राप्त करने के लिए भक्ति करना अभिधेय कहलाता है।


## Verse md.25.104
साधनेर फल——‘प्रेम’ मूल-प्रयोजन ।
सेइ प्रेमे पाय जीव आमार ‘सेवन’ ॥१०४॥
*साधनेर फल —प्रेममयी सेवा का फल ; प्रेम —भगवत्प्रेम ; मूल-प्रयोजन —मुख्य लक्ष्य ; सेइ प्रेमे —उस भगवत्प्रेम द्वारा ; पाय —प्राप्त करता है ; जीव —जीव ; आमार —मेरी ; सेवन —सेवा।*


### अनुवाद
‘‘‘सेवा करने से मनुष्य क्रमश: भगवत्प्रेम के पद तक ऊपर उठता है। यही जीवन का मुख्य लक्ष्य है। भगवत्प्रेम के पद पर मनुष्य भगवान् की सेवा में शाश्वत रूप से लगा रहता है।


## Verse md.25.105
ज्ञानं परम-गुह्यं मे यद्विज्ञान-समन्वितम् ।
स-रहस्यं तदङ्गं च गृहाण गदितं मया ॥१०५॥
*ज्ञानम् —ज्ञान ; परम —सर्वाधिक ; गुह्यम् —गुप्त ; मे —मेरा ; यत् —जो ; विज्ञान —अनुभूति ; समन्वितम् —से युक्त ; स-रहस्यम् —रहस्य के साथ ; तत् —उसके ; अङ्गम् —भागों को ; च —तथा ; गृहाण —ग्रहण करने का प्रयास करो ; गदितम् —वर्णित किये गये ; मया —मेरे द्वारा।*


### अनुवाद
‘‘‘मैं जो कुछ तुमसे कह रहा हूँ, उसे ध्यानपूर्वक सुनो, क्योंकि मेरे विषय में दिव्य ज्ञान न केवल वैज्ञानिक है अपितु रहस्यों से पूर्ण है।


### तात्पर्य
यह उद्धरण श्रीमद्भागवत ( २.९.३१) का है। इसकी व्याख्या के लिए आदिलीला , अध्याय १ , श्लोक ५१ देखें।


## Verse md.25.106
एइ ‘तिन’ तत्त्व आमि कहिनु तोमारे ।
‘जीव’ तुमि एइ तिन नारिबे जानिबारे ॥१०६॥
*एइ तिन तत्त्व —परम सत्य के ये तीनों पहलू ; आमि —मैं ; कहिनु —कहूँगा ; तोमारे —तुमसे ; जीव —एक जीवात्मा ; तुमि —तुम ; एइ तिन —ये तीन ; नारिबे —स्वयं समर्थ नहीं हो पाओगे ; जानिबारे —समझने में।*


### अनुवाद
‘‘‘हे ब्रह्मा, मैं तुम्हें यह सारा सत्य बतलाऊँगा। क्योंकि तुम जीव हो, अत: मेरे बताये बिना तुम मेरे साथ अपने सम्बन्ध, भक्ति-कार्य तथा जीवन के आखरी प्रयोजन को नहीं समझ सकोगे।


## Verse md.25.107
यैछे आमार ‘स्वरूप’, यैछे आमार ‘स्थिति’ ।
यैछे आमार गुण, कर्म, षड़्-ऐश्वर्य-शक्ति ॥१०७॥
*यैछे —जितना ; आमार —मेरा ; स्वरूप —वास्तविक स्वरूप ; यैछे —जितनी ; आमार —मेरी ; स्थिति —स्थिति ; यैछे —जितने ; आमार —मेरे ; गुण —गुण ; कर्म —कर्म ; षट्-ऐश्वर्य-शक्ति —छ: प्रकार के ऐश्वर्य।*


### अनुवाद
‘‘‘मैं तुम्हें अपने वास्तविक स्वरूप तथा अपनी स्थिति, अपने गुण, कर्म तथा छह ऐश्वर्य बतलाऊँगा।’


## Verse md.25.108
आमार कृपाय एइ सब स्फुरुक तोमारे’’ ।
एत बलि’ तिन तत्त्व कहिला ताँहारे ॥१०८॥
*आमार —मेरी ; कृपाय —कृपा द्वारा ; एइ सब —ये सब ; स्फुरुक तोमारे —तुम्हारे भीतर जागृत हो ; एत बलि’ —यह कहकर ; तिन तत्त्व —तीनों तत्त्व ; कहिला ताँहारे —उन्हें वर्णित किये।*


### अनुवाद
‘‘भगवान् कृष्ण ने ब्रह्माजी को आश्वासन दिया, ‘मेरी कृपा से ये बातें तुम में जागृत होंगी।’ यह कहकर भगवान् ब्रह्माजी को तीनों तत्त्व (सत्य) बतलाने लगे।


## Verse md.25.109
यावानहं यथा-भावो यद्रूप-गुण-कर्मक: ।
तथैव तत्त्व-विज्ञानमस्तु ते मदनुग्रहात् ॥१०९॥
*यावान् —(मैं) अपने दिव्य स्वरूप में जैसा हूँ ; अहम् —मैं ; यथा —जिस प्रकार ; भाव: —दिव्य स्थिति ; यत —जो ; रूप —विभिन्न रूप तथा रंग ; गुण —गुण ; कर्मक: —कार्यकलाप ; तथा एव —बिल्कुल उसी प्रकार ; तत्त्व-विज्ञानम् —वास्तविक अनुभूति ; अस्तु —हो जाये ; ते —तुम्हें ; मत् —मेरी ; अनुग्रहात् —अहैतुकी कृपा द्वारा।*


### अनुवाद
‘‘‘मेरी अहैतुकी कृपा से मेरा व्यक्तित्व, विविध रस, गुण तथा लीला ये सभी तुममें प्रकाशित हों।


### तात्पर्य
यह उद्धरण श्रीमद्भागवत ( २.९.३२) का है। इसकी व्याख्या के लिए आदिलीला , अध्याय १ , श्लोक ५२ देखें।


## Verse md.25.110
सृष्टिर पूर्वे षड़्-ऐश्वर्य-पूर्ण आमि त’ हइये ।
‘प्रपञ्च’, ‘प्रकृति’, ‘पुरुष’ आमातेइ लये ॥११०॥
*सृष्टिर पूर्वे —इस दृश्य जगत् की सृष्टि से पहले ; षट्-ऐश्वर्य-पूर्ण —छ: ऐश्वर्यों से पूर्ण ; आमि —मैं ; त’ हइये —केवल उपस्थित था ; प्रपञ्च —सम्पूर्ण भौतिक शक्ति ; प्रकृति —भौतिक प्रकृति ; पुरुष —जीवात्मा ; आमातेइ लये —मुझमें ही स्थित थे।*


### अनुवाद
‘‘भगवान् ने कहा, ‘इस सृष्टि की उत्पत्ति के पूर्व मैं विद्यमान था और समग्र भौतिक शक्ति, भौतिक प्रकृति तथा सारे जीव मुझमें स्थित थे।


## Verse md.25.111
सृष्टि करि’ तार मध्ये आमि प्रवेशिये ।
प्रपञ्च ये देख सब, सेह आमि हइये ॥१११॥
*सृष्टि करि’ —सृष्टि करने के बाद ; तार मध्ये —सृष्टि में ; आमि प्रवेशिये —मैंने भगवान् विष्णु के रूप में प्रवेश किया ; प्रपञ्च —दृश्य जगत् ; ये —जो कुछ भी ; देख —तुम देखते हो ; सब —समस्त ; सेह —वह ; आमि हइये —मैं हूँ।*


### अनुवाद
‘‘‘इस सृष्टि की रचना के बाद मैंने इसमें प्रवेश किया। तुम इस सृष्टि में जो कुछ देखते हो, वह मेरी शक्ति का विस्तार मात्र है।


## Verse md.25.112
प्रलये अवशिष्ट आमि ‘पूर्ण’ हइये ।
प्राकृत प्रपञ्च पाय आमातेइ लये ॥११२॥
*प्रलये —प्रलय के समय ; अवशिष्ट —जो बचा रहता है ; आमि —मैं ; पूर्ण —पूर्ण ; हइये —हूँ ; प्राकृत प्रपञ्च —भौतिक दृश्य जगत् ; पाय —प्राप्त करता है ; आमातेइ —मुझमें ; लये —लय।*


### अनुवाद
‘‘‘जब सारे ब्रह्माण्ड का लय होता है, तब मैं पूर्णरूपेण बचा रहता हूँ और दिखने वाली हर वस्तु पुन: मुझमें सुरक्षित हो जाती है।


## Verse md.25.113
अहमेवासमेवाग्रे नान्यद् यत्सदसत्परम् ।
पश्चादहं यदेतच्च योऽवशिष्येत सोऽस्म्यहम् ॥११३॥
*अहम् —मैं , पूर्ण पुरुषोत्तम भगवान् ; एव —निश्चित रूप से ; आसम् —उपस्थित था ; एव —केवल ; अग्रे —सृष्टि से पूर्व ; न —नहीं ; अन्यत् —कुछ और ; यत् —जो ; सत् —कार्य ; असत् —कारण ; परम् —परम ; पश्चात् —बाद में ; अहम् —मैं , परम भगवान् ; यत् —जो ; एतत् —यह सृष्टि ; च —भी ; य: —जो ; अवशिष्येत —बचा रहता है ; स: —वह ; अस्मि —हूँ ; अहम् —मैं , परम भगवान्।*


### अनुवाद
‘‘‘सृष्टि के पूर्व केवल मैं रहता हूँ और कोई अन्य—चाहे स्थूल हो या सूक्ष्म या आदि—नहीं रहता। सृष्टि के बाद मैं ही हर वस्तु में रहता हूँ और प्रलय के बाद मैं ही शाश्वत बना रहता हूँ।’


### तात्पर्य
यह उद्धरण श्रीमद्भागवत ( २.९.३३) से है। यह चतु:श्लोकी का पहला श्लोक है। व्याख्या के लिए आदिलीला (१.५३) देंखे।


## Verse md.25.114
‘‘अहमेव’’-श्लोके ‘अहम्’——तिन-बार ।
पूर्णैश्वर्य श्री-विग्रह-स्थितिर निर्धार ॥११४॥
*अहम् एव —केवल मैं ; श्लोके —इस श्लोक में ; अहम् —अहम् शब्द ; तिन-बार —तीन बार ; पूर्ण-ऐश्वर्य —समस्त ऐश्वर्यों से पूर्ण ; श्री-विग्रह —भगवान् के दिव्य स्वरूप की ; स्थितिर —स्थिति का ; निर्धार —निर्धारण करता है।*


### अनुवाद
‘‘‘अहमेव’ से प्रारम्भ होने वाले श्लोक में ‘अहम्’ शब्द तीन बार आया है। प्रारम्भ में ‘अहमेव’ शब्द हैं। दूसरी पंक्ति में ‘पश्चाद् अहम्’ शब्द हैं और इसके अन्त में ‘सोऽस्म्यहम्’ शब्द आये हैं। यह ‘अहम्’ परम पुरुष का सूचक है। ‘अहम्’ की पुनरावृत्ति से छह ऐश्वर्यों से युक्त दिव्य पुरुष की पुष्टि होती है।


## Verse md.25.115
ये ‘विग्रह’ नाहि माने, ‘निराकार’ माने ।
तारे तिरस्करिबारे करिला निर्धारणे ॥११५॥
*ये —जो ; विग्रह —भगवान् का स्वरूप ; नाहि माने —नहीं मानता ; निराकार माने —निराकार मानता है ; तारे —उसे ; तिरस्करिबारे —तिरस्कृत करने के लिए ; करिला —किया है ; निर्धारणे —निर्धारण।*


### अनुवाद
‘‘‘निर्विशेषवादी परमेश्वर के व्यक्तिगत लक्षणों से युक्त साकार रूप को नहीं मानते। इस श्लोक में परम पुरुष पर इसलिए बल दिया गया है, जिससे वे इसे स्वीकार करने की आवश्यकता को समझें। इसीलिए ‘अहम्’ शब्द तीन बार आया है। किसी बात पर बल देने के लिए तीन बार कहना पड़ता है।


## Verse md.25.116
एइ सब शब्दे हय——‘ज्ञान’-‘विज्ञान’-विवेक ।
माया-कार्य, माया हैते आमि——व्यतिरेक ॥११६॥
*एइ सब —इन सभी ; शब्दे —शब्दों में ; हय —है ; ज्ञान —यथार्थ आध्यात्मिक ज्ञान की ; विज्ञान —यथार्थ अनुभूति ; विवेक —विवेक ; माया-कार्य —बहिरंगा शक्ति के कार्य ; माया हैते —भौतिक शक्ति के कार्यों से ; आमि —मैं ; व्यतिरेक —अलग।*


### अनुवाद
‘‘[भगवान् कृष्ण ने आगे कहा :] ‘इन सारे शब्दों में वास्तविक आध्यात्मिक ज्ञान तथा उसके व्यावहारिक उपयोग पर विचार किया गया है। यद्यपि बहिरंगा शक्ति मुझ से ही उत्पन्न है, किन्तु मैं उससे अलग हूँ।


## Verse md.25.117
यैछे सूर्येर स्थाने भासये ‘आभास’ ।
सूर्य विना स्वतन्त्र तार ना हय प्रकाश ॥११७॥
*यैछे —जिस प्रकार ; सूर्येर —सूर्य का ; स्थाने —एक स्थान में ; भासये —प्रकट होता है ; आभास —प्रकाश ; सूर्य विना —सूर्य के बिना ; स्वतन्त्र —स्वतन्त्र रूप से ; तार —उसका ; ना हय —नहीं है ; प्रकाश —प्राकट्य।*


### अनुवाद
‘‘‘कभी-कभी सूर्य के बदले सूर्य के प्रतिबिम्ब का अनुभव किया जाता है, किन्तु सूर्य का प्रकाश कभी-भी सूर्य से स्वतन्त्र होकर सम्भव नहीं हो सकता।


## Verse md.25.118
मायातीत हैले हय आमार ‘अनुभव’ ।
एइ ‘सम्बन्ध’-तत्त्व कहिलुँ, शुन आर सब ॥११८॥
*माया-अतीत हैले —जब कोई इस भौतिक बहिरंगा शक्ति से परे दिव्य स्थिति में स्थित हो जाता है ; हय —होता है ; आमार अनुभव —मेरा अनुभव ; एइ सम्बन्ध-तत्त्व कहिलुँ —मेरे प्रति सम्बन्ध के सिद्धान्त के रूप में इसी का वर्णन है ; शुन —कृपया सुनो ; आर सब —शेष सब कुछ।*


### अनुवाद
‘‘‘दिव्य पद प्राप्त करने वाला व्यक्ति मेरा अनुभव कर सकता है। यह अनुभव परमेश्वर के साथ सम्बन्ध का आधार है। मैं इस विषय को और आगे बतलाता हूँ।


### तात्पर्य
वास्तविक आध्यात्मिक ज्ञान तो प्रामाणिक शास्त्रों से प्राप्त होता है। इस ज्ञान की प्राप्ति के बाद अपने वास्तविक आध्यात्मिक जीवन का अनुभव किया जा सकता है। तर्क द्वारा प्राप्त कोई भी ज्ञान अधूरा होता है। मनुष्य को चाहिए कि वह परम्परा पद्धति से तथा गुरु से ज्ञान प्राप्त करे , अन्यथा वह मोहग्रस्त होकर अन्त में निर्विशेषवादी बन जायेगा। जब मनुष्य अत्यन्त बारीकी से छानबीन करता है , तब वह परम सत्य के व्यक्तिगत लक्षणों की अनुभूति कर सकता है। पूर्ण पुरुषोत्तम भगवान् इस भौतिक सृष्टि से सदैव परे रहते हैं। नारायण: परोऽव्यक्तात् — ‘‘ पूर्ण पुरुषोत्तम भगवान् नारायण सदैव दिव्य होते हैं।’’ वे इस भौतिक जगत् की उपज नहीं हैं। आध्यात्मिक ज्ञान की अनुभूति के बिना यह नहीं समझा जा सकता कि भगवान् का दिव्य स्वरूप सदैव सृजनात्मक शक्ति के परे होता है। यहाँ पर सूर्य तथा सूर्य-प्रकाश का उदाहरण दिया गया है। सूर्य-प्रकाश सूर्य नहीं है , फिर भी सूर्य-प्रकाश सूर्य से भिन्न नहीं है। जो बहिरंगा शक्ति के पूर्णतया वशीभूत होता है , वह अचिन्त्यभेदाभेद दर्शन को नहीं समझ सकता। अत: भौतिक शक्ति के वशीभूत व्यक्ति परम सत्य के स्वभाव तथा स्वरूप को नहीं समझ सकता।


## Verse md.25.119
ऋतेऽर्थं यत्प्रतीयेत न प्रतीयेत चात्मनि ।
तद्विद्यादात्मनो मायां यथाभासो यथा तम: ॥११९॥
*ऋते —बिना ; अर्थम् —अर्थ ; यत् —जो ; प्रतीयेत —प्रतीत होता है ; न —नहीं ; प्रतीयेत —प्रतीत होता ; च —तथा ; आत्मनि —मुझसे सम्बन्धित ; तत् —वह ; विद्यात् —तुम समझो ; आत्मन: —मेरी ; मायाम् —माया शक्ति ; यथा —जिस प्रकार ; आभास: —परछाई ; यथा —जिस प्रकार ; तम: —अन्धकार।*


### अनुवाद
‘‘‘मेरे बिना जो सत्य प्रतीत होता है, वह निश्चित रूप से मेरी भ्रामक शक्ति (माया) है, क्योंकि मेरे बिना किसी वस्तु का अस्तित्व नहीं रह सकता। यह छाया में वास्तविक प्रकाश के प्रतिबिम्ब के समान है, क्योंकि प्रकाश में न तो छाया होती है न प्रतिबिम्ब होता है।


### तात्पर्य
यह उद्धरण श्रीमद्भागवत ( २.९.३४) से है। यह चतु:श्लोकी का द्वितीय श्लोक है। इस श्लोक की व्याख्या के लिए आदिलीला (१.५४) देखें।


## Verse md.25.120
‘अभिधेय’ साधन-भक्तिर शुनह विचार ।
सर्व-जन-देश-काल-दशाते व्याप्ति यार ॥१२०॥
*अभिधेय —भगवत्प्राप्ति का उपाय ; साधन-भक्तिर —भगवत्सेवा करने की विधि की ; शुनह विचार —प्रक्रिया सुनो ; सर्व —सभी ; जन —लोग ; देश —स्थान ; काल —समय ; दशाते —तथा सभी परिस्थितियों में ; व्याप्ति यार —जो सर्वव्यापक है।*


### अनुवाद
‘‘‘अब मुझसे भक्ति की विधि के विषय में सुनो, जो किसी भी देश, व्यक्ति, काल तथा परिस्थिति में लागू होती है।


### तात्पर्य
भागवत धर्म का प्रचार सभी परिस्थितियों में , सभी लोगों में तथा सभी देशों में किया जा सकता है। अनेक ईर्ष्यालु लोग इस कृष्णभावनामृत आन्दोलन पर आरोप लगाते हैं कि यह तथाकथित हिन्दुत्व की शुद्धता को नष्ट-भ्रष्ट कर रहा है , किन्तु यह सही नहीं है। श्री चैतन्य महाप्रभु पुष्टि करते हैं कि भगवान् की भक्ति—भागवत धर्म—जो अब हरे कृष्ण आन्दोलन के रूप में प्रचारित की जा रही है , हर देश में , हर व्यक्ति के लिए , जीवन की किसी भी दशा में तथा सभी परिस्थितियों में प्रचारित की जा सकती है। भागवत धर्म हिन्दू समाज के शुद्ध भक्तों तक ही सीमित नहीं हो सकता। शुद्ध भक्त ब्राह्मण से बढ़कर होता है। अत: यूरोप , अमरीका , आस्ट्रेलिया , जापान , कनाडा आदि देशों में भक्तों को जनेऊ प्रदान करना असंगत नहीं है। कभी-कभी इन शुद्ध भक्तों को , जिन्हें श्री चैतन्य महाप्रभु ने स्वीकार कर लिया है , भारत के कुछ मन्दिरों में प्रवेश करने की अनुमति नहीं दी जाती। कुछ कुलीन ब्राह्मण तथा गोस्वामी अन्तर्राष्ट्रीय कृष्णभावनामृत संघ के मन्दिरों में प्रसाद ग्रहण करने से मना करते हैं। वास्तव में यह श्री चैतन्य महाप्रभु की शिक्षाओं के विरुद्ध है। भक्त किसी भी जाति और देश के हो सकते हैं। इस श्लोक के बल पर जो श्री चैतन्य महाप्रभु के वास्तविक भक्त तथा अनुयायी हैं , उन्हें विश्व के सारे देशों के भक्तों द्वारा शुद्ध वैष्णव के रूप में स्वीकार करना चाहिए। उन्हें बनावटी रूप से नहीं , बल्कि वास्तविक रूप से स्वीकार किया जाना चाहिए। हमें यह देखना चाहिए कि वे कृष्णभावनामृत में कितने उन्नत हैं और वे किस तरह विग्रह-पूजा , संकीर्तन तथा रथयात्रा करते हैं। इन सब बातों पर विचार करते हुए ईर्ष्यालु व्यक्ति को द्वेषपूर्ण अत्याचारों से अपने आपको दूर रखना चाहिए।


## Verse md.25.121
‘धर्मादि’ विषये यैछे ए ‘चारि’ विचार ।
साधन-भक्ति——एइ चारि विचारेर पार ॥१२१॥
*धर्म-आदि —धर्म आदि के ; विषये —विषय में ; यैछे —जिस प्रकार ; ए चारि विचार —चार सिद्धान्तों (पात्र , काल , स्थान तथा परिस्थिति) का विचार है ; साधन-भक्ति —साधन भक्ति ; एइ —इन ; चारि —चारों ; विचारेर —विचारों से ; पार —परे।*


### अनुवाद
‘‘‘जहाँ तक धार्मिक सिद्धान्तों का सम्बन्ध है, उसमें व्यक्ति, देश, काल तथा दशा का विचार किया जाता है। किन्तु भक्ति में ऐसा विचार नहीं किया जाता है। भक्ति इन समस्त विचारों के परे है।


### तात्पर्य
जब हम भौतिक स्तर पर होते हैं , तो अनेक प्रकार के धर्म—हिन्दू , ईसाई , इस्लाम , बौद्ध इत्यादि धर्म होते हैं। ये काल-विशेष , देश-विशेष या व्यक्ति-विशेष के लिए बनाये जाते हैं। अत: इनमें अन्तर पाये जाते हैं। ईसाइयों के सिद्धान्त हिन्दू सिद्धान्तों से भिन्न हैं और हिन्दू सिद्धान्त इस्लामी तथा बौद्ध सिद्धान्तों से भिन्न हैं। इन पर भौतिक स्तर पर विचार किया जा सकता है , किन्तु जब हम दिव्य भक्ति के स्तर पर आते हैं , तब ऐसा कोई विचार नहीं किया जाता। भगवान् की दिव्य सेवा ( साधन-भक्ति ) इन सिद्धान्तों से परे है। धार्मिक एकता के लिए विश्व उत्सुक है और यह सर्वमान्य स्तर दिव्य सेवा द्वारा प्राप्त किया जा सकता है। यह श्री चैतन्य महाप्रभु का निर्णय है। जब कोई व्यक्ति वैष्णव बन जाता है , तब वह इन संकुचित विचारों से परे हो जाता है। इसकी पुष्टि भगवद्गीता ( १४.२६) में भगवान् कृष्ण द्वारा की गई है :

‘‘ जो पूर्ण भक्ति में लगा रहता है , जो किसी भी दशा में विचलित नहीं होता , वह तुरन्त भौतिक प्रकृति के गुणों को लाँघकर ब्रह्म-पद को प्राप्त करता है।’’

कृष्णभावनामृत आन्दोलन के भक्ति-कार्य भौतिक विचारों से सर्वथा परे हैं। जहाँ तक विभिन्न विश्वासों का सम्बन्ध है , धर्म भिन्न-भिन्न प्रकार के हो सकते हैं ; किन्तु आध्यात्मिक स्तर पर भक्ति करने का सबको समान अधिकार है। यह एकता का स्तर है और वर्णविहीन समाज की आधारशिला है। श्रील भक्तिविनोद ठाकुर ने अपने अमृत-प्रवाह-भाष्य में पुष्टि की है कि धर्म , अर्थ , काम तथा मोक्ष के विषय में प्रामाणिक गुरु से सीखना आवश्यक है। नियमित जीवन के ये चार विभाग हैं , किन्तु वे भौतिक स्तर के अधीन हैं। आध्यात्मिक स्तर पर चार सिद्धान्त हैं— ज्ञान , विज्ञान , तद्-अंग तथा तद्-रहस्य। सारे विधि-विधान तथा प्रतिबन्ध भौतिक स्तर पर होते हैं , किन्तु आध्यात्मिक स्तर पर मनुष्य को आध्यात्मिक ज्ञान से युक्त होना आवश्यक है , जो धार्मिक अनुष्ठानों से परे है। भौतिक धार्मिक कृत्य स्मार्त-विधि कहलाते हैं , किन्तु दिव्य भक्ति गोस्वामी-विधि कहलाती है। दुर्भाग्यवश अनेक तथाकथित गोस्वामी स्मार्त-विधि के स्तर पर हैं , किन्तु वे गोस्वामी-विधि के स्तर पर होने का ढोंग करने का प्रयास करते हैं और इस तरह लोग ठगे जाते हैं। गोस्वामी-विधि की व्याख्या सनातन गोस्वामी कृत हरिभक्ति-विलास में की गई है , जिसमें बतलाया गया है कि :

‘‘ रासायनिक क्रिया से काँसा सोने में परिवर्तित हो जाता है , जब उसका पारे से स्पर्श किया जाता है। इसी प्रकार , जब किसी व्यक्ति को सुचारु रूप से दीक्षित किया जाता है , तब वह ब्राह्मण के गुण ग्रहण कर सकता है।’’

निष्कर्ष यह है कि भक्ति हर एक के लिए खुली है , चाहे वह जिस जाति , काल तथा देश का हो। यह कृष्णभावनामृत आन्दोलन इसी सिद्धान्त के अनुसार कार्य कर रहा है।


## Verse md.25.122
सर्व-देश-काल-दशाय जनेर कर्तव्य ।
गुरु-पाशे सेइ भक्ति प्रष्टव्य, श्रोतव्य ॥१२२॥
*सर्व —समस्त ; देश —स्थानों में ; काल —समय ; दशाय —परिस्थितियों में ; जनेर —प्रत्येक व्यक्ति का ; कर्तव्य —कर्तव्य ; गुरु-पाशे —एक आध्यात्मिक गुरु के सरंक्षण में ; सेइ —वह ; भक्ति —भगवत् सेवा ; प्रष्टव्य —पूछनी चाहिए ; श्रोतव्य —सुननी चाहिए।*


### अनुवाद
‘‘‘अत: हर देश में, हर परिस्थिति में तथा सभी कालों में यह हर एक व्यक्ति का कर्तव्य है कि वह प्रामाणिक गुरु के पास जाए, भक्ति के विषय में उससे प्रश्न करे और भक्ति की व्याख्या को सुने।


## Verse md.25.123
एतावदेव जिज्ञास्यं तत्त्व-जिज्ञासुनात्मन: ।
अन्वय-व्यतिरेकाभ्यां यत्स्यात्सर्वत्र सर्वदा ॥१२३॥
*एतावत् —यहाँ तक ; एव —अवश्य ; जिज्ञास्यम् —जिज्ञासा करनी चाहिए ; तत्त्व —परम सत्य की ; जिज्ञासुना —विद्यार्थी द्वारा ; आत्मन: —आत्मा की ; अन्वय —प्रत्यक्ष ; व्यतिरेकाभ्याम् —अप्रत्यक्ष रूप से ; यत् —जो भी ; स्यात् —हो ; सर्वत्र —सब जगह ; सर्वदा —सदैव।*


### अनुवाद
‘‘‘अत: दिव्य ज्ञान में रुचि रखने वाले व्यक्ति को चाहिए कि वह सर्वव्यापक सत्य के विषय में जानने के लिए सदैव प्रत्यक्ष तथा अप्रत्यक्ष रूप से प्रश्न करे।


### तात्पर्य
यह उद्धरण श्रीमद्भागवत ( २.९.३६) का है। यह चतु:श्लोकी का चौथा श्लोक है। इसकी व्याख्या के लिए आदिलीला (१.५६) देखें।


## Verse md.25.124
आमाते ये ‘प्रीति’, सेइ ‘प्रेम’——‘प्रयोजन’ ।
कार्य-द्वारे कहि तार ‘स्वरूप’-लक्षण ॥१२४॥
*आमाते —मेरे प्रति ; ये —जो ; प्रीति —स्‍नेह ; सेइ —वह ; प्रेम —भगवत्प्रेम ; प्रयोजन —जीवन का परम लक्ष्य ; कार्य-द्वारे —व्यावहारिक उदाहरण द्वारा ; कहि —मैं बताता हूँ ; तार —उसका ; स्वरूप-लक्षण —स्वरूप लक्षण।*


### अनुवाद
‘‘‘मेरे लिए परम स्‍नेह (प्रीति) भगवत्प्रेम कहलाता है और यही जीवन का चरम लक्ष्य (प्रयोजन) है। मैं ऐसे प्रेम के प्राकृतिक लक्षणों की व्याख्या एक व्यावहारिक उदाहरण द्वारा करूँगा।


## Verse md.25.125
पञ्च-भूत यैछे भूतेर भितरे-बाहिरे ।
भक्त-गणे स्फुरि आमि बाहिरे-अन्तरे ॥१२५॥
*पञ्च-भूत —पाँच भौतिक तत्त्व ; यैछे —जिस प्रकार ; भूतेर —जीवात्माओं के ; भितरे —भीतर ; बाहिरे —बाहर ; भक्त-गणे —भक्तों को ; स्फुरि —प्रकट हो जाता हूँ ; आमि —मैं ; बाहिरे-अन्तरे —बाहर तथा भीतर।*


### अनुवाद
‘‘‘प्रत्येक जीव के भीतर तथा बाहर पाँच भौतिक तत्त्व विद्यमान हैं। इसी प्रकार मैं, पूर्ण पुरुषोत्तम भगवान् भक्त के हृदय में तथा उसके शरीर के बाहर भी प्रकट रहता हूँ।


### तात्पर्य
शुद्ध भक्त जानता है कि वह कृष्ण का शाश्वत दास है। वह यह भी जानता है कि हर वस्तु का उपयोग भगवान् की सेवा में किया जा सकता है।


## Verse md.25.126
यथा महान्ति भूतानि भूतेषूच्चावचेष्वनु ।
प्रविष्टान्यप्रविष्टानि तथा तेषु न तेष्वहम् ॥१२६॥
*यथा —जिस प्रकार ; महान्ति —ब्रह्माण्ड के ; भूतानि —तत्त्व ; भूतेषु —जीवात्माओं में ; उच्च-अवचेषु —विराट् तथा सूक्ष्म ; अनु —बाद में ; प्रविष्टानि —अन्तरिक रूप से स्थित हैं ; अप्रविष्टानि —बाहर स्थित हैं ; तथा —इसी प्रकार ; तेषु —उनमें ; न —नहीं ; तेषु —उनमें ; अहम् —मैं।*


### अनुवाद
‘‘‘जिस प्रकार भौतिक तत्त्व सारे जीवों के शरीर में प्रवेश करते हैं और उन सबके बाहर भी बने रहते हैं, उसी तरह मैं सारी भौतिक सृष्टियों के भीतर विद्यमान रहकर भी उनके भीतर नहीं रहता।


### तात्पर्य
यह उद्धरण श्रीमद्भागवत ( २.९.३५) से है। यह चतु:श्लोकी का तीसरा श्लोक है। इसकी व्याख्या के लिए देखें आदिलीला (१.५५)।


## Verse md.25.127
भक्त आमा प्रेमे बान्धियाछे हृदय-भितरे ।
याहाँ  नेत्र पड़े ताहाँ देखये आमारे ॥१२७॥
*भक्त —एक भक्त ; आमा —मुझे ; प्रेमे —प्रेम द्वारा ; बान्दियाछे —बाँध लेता है ; हृदय-भितरे —हृदय में ; याहाँ —जहाँ भी ; नेत्र —दृष्टि ; पड़े —पड़ती है ; ताहाँ —वहाँ ; देखये —वह देखता है ; आमारे —मुझे।*


### अनुवाद
‘‘‘अति उन्नत भक्त मुझ भगवान् को प्रेम द्वारा अपने हृदय में बाँध सकता है। वह जहाँ भी देखता है, मेरे अतिरिक्त और कुछ नहीं देखता।


## Verse md.25.128
विसृजति हृदयं न यस्य साक्षाद्
धरिरवशाभिहितोऽप्यघौघ-नाश: ।
प्रणय-रसनया धृताङ्घ्रि-पद्म:
स भवति भागवत-प्रधान उक्त: ॥१२८॥
*विसृजति —त्यागते हैं ; हृदयम् —हृदय ; न —नहीं ; यस्य —जिसका ; साक्षात् —साक्षात् ; हरि: —भगवान् हरि ; अवश-अभिहित: —जिनका स्वत: या असावधानीपूर्वक गुणगान किये जाए ; अपि —यद्यपि ; अघ-ओघ-नाश: —जो एक भक्त के सभी प्रकार के अशुभ अपराध समाप्त कर देते हैं ; प्रणय-रसनया —प्रेम की रस्सी से ; धृत-अङ्घ्रि-पद्म: —जिनके चरणकमल बँधे हैं ; स: —ऐसा भक्त ; भवति —है ; भागवत-प्रधान: —सर्वश्रेष्ठ भक्त ; उक्त: —कहा जाता है।*


### अनुवाद
‘‘‘अपने भक्तों के हर अमंगल को नष्ट करने वाले पूर्ण पुरुषोत्तम भगवान् हरि अपने भक्तों के हृदयों को तब भी नहीं छोड़ते, जब वे उनका स्मरण तथा कीर्तन मन लगाकर न करते हों। इसका कारण यह है कि प्रेम की डोरी भक्तों के हृदयों में भगवान् को सदैव बाँधे रखती है। ऐसे भक्तों को अत्यन्त उच्च (भागवत-प्रधान) माना जाना चाहिए।


### तात्पर्य
यह उद्धरण श्रीमद्भागवत ( ११.२.५५) का है।


## Verse md.25.129
सर्व-भूतेषु य: पश्येद्भगवद्भावमात्मन: ।
भूतानि भगवत्यात्मन्येष भागवतोत्तम: ॥१२९॥
*सर्व-भूतेषु —सभी पदार्थों में (जड़ में , चेतन में या जड़ तथा चेतन के सम्मिश्रण में) ; य: —जो कोई भी ; पश्येत् —देखता है ; भगवत्-भावम् —भगवान् की सेवा में प्रयुक्त होने की क्षमता ; आत्मन: —परमात्मा या भौतिक अवधारणा से परे स्थित दिव्य पुरुष का ; भूतानि —सभी जीवों को ; भगवति —परम भगवान् में ; आत्मनि —समस्त अस्तित्व के आधारभूत सिद्धान्त ; एष: —वह ; भागवत-उत्तम: —भगवद् भक्ति में उन्नत।*


### अनुवाद
‘‘‘भक्ति में उन्नत व्यक्ति (भागवत) आत्माओं के आत्मा पूर्ण पुरुषोत्तम भगवान् कृष्ण को हर वस्तु के भीतर देखता है। फलत: वह पूर्ण पुरुषोत्तम भगवान् के स्वरूप को समस्त कारणों के कारण के रूप में देखता है और यह समझता है कि सारी वस्तुएँ उनमें स्थित हैं।


### तात्पर्य
यह उद्धरण श्रीमद्भागवत ( ११.२.४५) का है।


## Verse md.25.130
गायन्त उच्चैरमुमेव संहता:
विचिक्युरुन्मत्तक-वद्वनाद्वनम् ।
पप्रच्छुराकाश-वदन्तरं बहिर्
भूतेषु सन्तं पुरुषं वनस्पतीन् ॥१३०॥
*गायन्त: —निरन्तर गाते हुए ; उच्चै: —अत्यन्त उच्च स्वर में ; अमुम् —उनको (भगवान् श्रीकृष्ण को) ; एव —मात्र ; संहता: —एक साथ मिलकर ; विचिक्यु: —खोजने लगी ; उन्मत्तक-वत् —पागल व्यक्ति की भाँति ; वनात् —एक जंगल में ; वनम् —दूसरे जंगल में ; पप्रच्छु: —पूछने लगी ; आकाश-वत् —आकाश की भाँति ; अन्तरम् —अन्तर में ; बहि: —बाहर ; भूतेषु —सभी जीवों में ; सन्तम् —स्थित ; पुरुषम् —परम पुरुष ; वनस्पतीन् —सभी वृक्षों और पौधों से भी।*


### अनुवाद
‘‘‘सारी गोपियाँ कृष्ण के दिव्य गुणों का जोर-जोर से कीर्तन करने के लिए एकत्र हो गईं और वे पागल स्त्रियों की तरह एक जंगल से दूसरे जंगल में घूमने लगीं। वे सारे जीवों के भीतर तथा बाहर स्थित भगवान् के विषय में जिज्ञासा करने लगीं। निस्सन्देह, वे उन परम पुरुष के विषय में सारे पौधौं तथा वनस्पतियों से भी पूछ रही थीं।’’’


### तात्पर्य
यह उद्धरण श्रीमद्भागवत ( १०.३०.४) का है। श्रीकृष्ण द्वारा सहसा रासनृत्य छोड़कर चले जाने से गोपियाँ पागल सी हो गईं। चूँकि गोपियाँ कृष्ण के विचारों में डूबी हुई थीं , अतएव वे उनकी विविध भंगिमाओं तथा लीलाओं का अनुकरण कर रही थीं। वे उनकी अनुपस्थिति से अतीव खिन्न हो उठीं। शुकदेव गोस्वामी इसी घटना का वर्णन महाराज परीक्षित से कर रहे हैं।


## Verse md.25.131
अतएव भागवते एइ ‘तिन’ कय ।
सम्बन्ध-अभिधेय-प्रयोजन-मय ॥१३१॥
*अतएव —इस प्रकार ; भागवते — श्रीमद्भागवत में ; एइ तिन —ये तीनों सिद्धान्त ; कय —वर्णित हैं ; सम्बन्ध-अभिधेय-प्रयोजन-मय —पहले जीव का सम्बन्ध , फिर भगवत् सेवा में कार्यकलाप , तथा फिर जीवन का परम लक्ष्य , भगवत्प्रेम प्राप्त करना।*


### अनुवाद
श्री चैतन्य महाप्रभु ने आगे बतलाया, ‘‘भगवान् से मनुष्य का सम्बन्ध, भक्तिमय कार्यकलाप तथा भक्ति और जीवन के चरम लक्ष्य भगवत्प्रेम की प्राप्ति—ये तीन श्रीमद्भागवत के विषय हैं।


## Verse md.25.132
वदन्ति तत्तत्त्व-विदस्तत्त्वं यज्ज्ञानमद्वयम् ।
ब्रह्मेति परमात्मेति भगवानिति शब्द्यते ॥१३२॥
*वदन्ति —वे कहते हैं ; तत् —उसे ; तत्त्व-विद: —जो परम सत्य को जानते हैं ; तत्त्वम् —परम लक्ष्य ; यत —जो ; ज्ञानम् अद्वयम् —अद्वय ज्ञान ; ब्रह्म इति —निराकार ब्रह्म ; परमात्मा इति —परमात्मा ; भगवान् इति —पूर्ण पुरुषोत्तम भगवान् ; शब्द्यते —कहे जाते हैं।*


### अनुवाद
‘‘‘स्वरूपसिद्ध व्यक्ति परम सत्य की एकीकृत पहचान विभिन्न नामों से करते हैं। ये हैं—निर्विशेष ब्रह्म, अन्तर्यामी परमात्मा तथा पूर्ण पुरुषोत्तम भगवान्।’


### तात्पर्य
यह श्लोक श्रीमद्भागवत ( १.२.११) से है। इसकी व्याख्या के लिए देखें आदिलीला , अध्याय २ , श्लोक ११।


## Verse md.25.133
भगवानेक आसेदमग्र आत्मात्मनां विभु: ।
आत्मेच्छानुगतावात्मा अनाना-मत्युपलक्षण: ॥१३३॥
*भगवान् —पूर्ण पुरुषोत्तम भगवान् ; एक: —केवल ; आस —थे ; इदम् —इस (सृष्टि) से ; अग्रे —(विश्व के प्राकट्य के) पहले ; आत्मा —जीवन शक्ति ; आत्मनाम् —सभी जीवात्माओं के ; विभु: —परम भगवान् ; आत्म —परम की ; इच्छा —इच्छा ; अनुगतौ —अनुसार ; आत्मा —परमात्मा ; अनाना-मति-उपलक्षण: —अनेक दृष्टिकोणों से युक्त व्यक्तियों द्वारा अनुभव नहीं किये जाते।*


### अनुवाद
‘‘‘ब्रह्माण्ड की सृष्टि के पूर्व सृजनशीलता भगवान् के स्वरूप में समा गई। उस समय सारी शक्तियाँ तथा अभिव्यक्तियाँ भगवान् के शरीर में संरक्षित हो गईं। भगवान् समस्त कारणों के कारण हैं। वे सर्वव्यापी तथा आत्मनिर्भर पुरुष हैं। सृष्टि के पूर्व वे अपनी आध्यात्मिक शक्ति समेत आध्यात्मिक जगत् में विद्यमान थे, जहाँ विविध वैकुण्ठ लोक प्रकट हैं।’


### तात्पर्य
यह उद्धरण श्रीमद्भागवत ( ३.५.२३) का है।


## Verse md.25.134
एते चांश-कला: पुंस: कृष्णस्तु भगवान्स्वयम् ।
इन्द्रारि-व्याकुलं लोकं मृड़यन्ति युगे युगे ॥१३४॥
*एते —ये सभी ; च —तथा ; अंश —अंश ; कला: —अंशों के अंश ; पुंस: —पुरुष अवतारों के ; कृष्ण: —भगवान् कृष्ण ; तु —परन्तु ; भगवान् —पूर्ण पुरुषोत्तम भगवान् ; स्वयम् —स्वयं ; इन्द्र-अरि —इन्द्रदेव के शत्रु ; व्याकुलम् —सन्तप्त ; लोकम् —संसार को ; मृड़यन्ति —प्रसन्न करते हैं ; युगे युगे —प्रत्येक युग में उचित समय पर।*


### अनुवाद
‘‘‘ईश्वर के ये सारे अवतार पुरुष अवतारों के या तो पूर्ण विस्तार हैं या पूर्ण विस्तारों के अंश (कलाएँ) हैं। किन्तु कृष्ण स्वयं पूर्ण पुरुषोत्तम भगवान् हैं। वे प्रत्येक युग में अपने विभिन्न स्वरूपों से संसार की रक्षा करते हैं, जब यह संसार इन्द्र के शत्रुओं द्वारा उपद्रवग्रस्त रहता है।’


### तात्पर्य
यह उद्धरण श्रीमद्भागवत ( १.३.२८) से है। इसकी व्याख्या के लिए देखें आदिलीला ( २.६७)।


## Verse md.25.135
एइत’ ‘सम्बन्ध’, शुन ‘अभिधेय’ भक्ति ।
भागवते प्रति-श्लोके व्यापे यार स्थिति ॥१३५॥
*एइत’ —यह ; सम्बन्ध —सम्बन्ध ; शुन —सुनो ; अभिधेय —अभिधेय ; भक्ति —भक्ति ; भागवते — श्रीमद्भागवत में ; प्रति-श्लोके —प्रत्येक श्लोक में ; व्यापे —व्याप्त है ; यार —जिसकी ; स्थिति —स्थिति।*


### अनुवाद
‘‘पूर्ण पुरुषोत्तम भगवान् से मनुष्य का यही सनातन सम्बन्ध है। अब भक्ति सम्पन्न करने के विषय में सुनो। यह सिद्धान्त श्रीमद्भागवत के प्रत्येक श्लोक में व्याप्त है।


## Verse md.25.136
भक्त्याहमेकया ग्राह्य: श्रद्धयात्मा प्रिय: सताम् ।
भक्ति: पुनाति मन्निष्ठा श्व-पाकानपि सम्भवात् ॥१३६॥
*भक्त्या —प्रेममयी सेवा द्वारा ; अहम् —मैं , पूर्ण पुरुषोत्तम भगवान् ; एकया —अविचलित ; ग्राह्य: —प्राप्त करने योग्य ; श्रद्धया —श्रद्धा द्वारा ; आत्मा —भगवान् के ; प्रिय: —प्रिय ; सताम् —भक्तों को ; भक्ति: —प्रेममयी सेवा ; पुनाति —शुद्ध करती है ; मत्-निष्ठा —मुझमें पूर्ण विश्वास से समर्पित ; श्व-पाकान् —कुत्ते का माँस खाने वाले निम्न श्रेणी के लोगों को ; अपि —भी ; सम्भवात् —जन्म आदि के कारण उत्पन्न सभी दोषों से।*


### अनुवाद
‘‘[भगवान् कृष्ण ने कहा:] ‘भक्तों तथा साधुओं को अत्यन्त प्रिय होने से मैं अविचल श्रद्धा तथा भक्ति द्वारा प्राप्त किया जाता हूँ। यह भक्तियोग, जिससे मेरे प्रति क्रमश: अनुरक्ति बढ़ती जाती है, चण्डालों में भी जन्में मनुष्य को शुद्ध कर देती है। अर्थात् भक्तियोग के द्वारा हर व्यक्ति आध्यात्मिक स्तर तक पहुँच सकता है।’


### तात्पर्य
यह श्लोक श्रीमद्भागवत ( ११.१४.२१) से है।


## Verse md.25.137
न साधयति मां योगो न साङ्ख्यं धर्म उद्धव ।
न स्वाध्यायस्तपस्त्यागो यथा भक्तिर्ममोर्जिता ॥१३७॥
*न —कभी नहीं ; साधयति —सन्तोष प्रदान करती है ; माम् —मुझे ; योग: —योग प्रक्रिया ; न —न ; साङ्ख्यम् —परम सत्य का ज्ञान प्राप्त करने की प्रक्रिया ; धर्म: —ऐसे कार्यकलाप ; उद्धव —मेरे प्रिय उद्धव ; न —नहीं ; स्वाध्याय: —वेदों का अध्ययन ; तप: —तपस्याएँ ; त्याग: —त्याग , संन्यास ग्रहण करना या दान देना ; यथा —जितनी ; भक्ति: —प्रेममयी सेवा ; मम —मेरे प्रति ; ऊर्जिता —विकसित।*


### अनुवाद
‘‘[पूर्ण पुरुषोत्तम भगवान् कृष्ण ने कहा :] ‘हे उद्धव, कोई न तो अष्टांग योग द्वारा, न निर्विशेषवाद द्वारा या परम सत्य के वैश्लेषिक अध्ययन द्वारा, न वेदाध्ययन द्वारा, न तपस्या द्वारा, न दान द्वारा, न ही संन्यास द्वारा मुझे उतना प्रसन्न कर सकता है, जितना कि मेरे प्रति अनन्य भक्ति उत्पन्न करके कर सकता है।’


### तात्पर्य
यह उद्धरण श्रीमद्भागवत ( ११.१४.२०) का है। इसकी व्याख्या के लिए देखें आदिलीला (१७.७६)।


## Verse md.25.138
भयं द्वितीयाभिनिवेशत: स्याद्
ईशादपेतस्य विपर्ययोऽस्मृति: ।
तन्माययातो बुध आभजेत्तं
भक्त्यैकयेशं गुरु-देवतात्मा ॥१३८॥
*भयम् —भय ; द्वितीय-अभिनिवेशत: —भौतिक शक्ति के उत्पाद होने की मिथ्या धारणा से ; स्यात् —जागृत होता है ; ईशात् —पूर्ण पुरुषोत्तम भगवान् कृष्ण से ; अपेतस्य —दूर किये हुए (बद्ध आत्मा) ; विपर्यय: —विपरीत स्थिति ; अस्मृति: —भगवान् से अपने सम्बन्ध का विस्मरण ; तत्-मायया —उनकी माया के कारण ; अत: —इसलिए ; बुध: —जो बुद्धिमान है ; आभजेत् —उसे सेवा करनी चाहिए ; तम् —उनकी ; भक्त्या —प्रेमभाव से ; एकया —कर्म तथा ज्ञान से अविचलित ; ईशम् —पूर्ण पुरुषोत्तम भगवान् ; गुरु —आध्यात्मिक गुरु के रूप में ; देवता —आराध्य देवता ; आत्मा —तथा परमात्मा के रूप में।*


### अनुवाद
‘‘‘जब जीव कृष्ण से भिन्न माया द्वारा आकृष्ट होता है, तब वह भय से आक्रान्त रहता है। भौतिक शक्ति माया द्वारा पूर्ण पुरुषोत्तम भगवान् से अलग हो जाने के कारण उसका जीवन-बोध पलट जाता है। दूसरे शब्दों में, वह कृष्ण का सनातन सेवक होने के स्थान पर कृष्ण का प्रतियोगी बन जाता है। इसे विपर्ययोऽस्मृति: कहते हैं। इस भूल को सुधारने के लिए विद्वान तथा उन्नत व्यक्ति पूर्ण पुरुषोत्तम भगवान् को अपने गुरु, पूज्य देव तथा जीवन के स्रोत के रूप में पूजता है। इस तरह वह अनन्य भक्तियोग द्वारा भगवान् की पूजा करता है।’


### तात्पर्य
यह उद्धरण श्रीमद्भगवत (११.२.३७) से है।


## Verse md.25.139
एबे शुन, प्रेम, येइ——मूल ‘प्रयोजन’ ।
पुलकाश्रु-नृत्य-गीत——याहार लक्षण ॥१३९॥
*एबे शुन —अब सुनो ; प्रेम —भगवत्प्रेम ; येइ —जो ; मूल प्रयोजन —मुख्य लक्ष्य ; पुलक-अश्रु-नृत्य-गीत —शरीर का कंपन , आँखों में अश्रु , नृत्य तथा गान ; याहार लक्षण —जिसके लक्षण।*


### अनुवाद
‘‘अब तुम मुझसे सुनो कि वास्तविक भगवत्प्रेम क्या होता है। यह जीवन का मूल लक्ष्य है। शरीर का कम्पन, आँखों में अश्रु, कीर्तन तथा नृत्य इसके लक्षण हैं।


## Verse md.25.140
स्मरन्त: स्मारयन्त्यश्च मिथोऽघौघ-हरं हरिम् ।
भक्त्या सञ्जातया भक्त्या बिभ्रत्युत्पुलकां तनुम् ॥१४०॥
*स्मरन्त: —स्मरण करते ; स्मारयन्त्य: च —तथा स्मरण करवाते ; मिथ: —एक दूसरे को ; अघ-ओघ-हरम् —जो भक्तों के सर्व अशुभ हर लेते हैं ; हरिम् —पूर्ण पुरुषोत्तम भगवान् ; भक्त्या —भक्ति द्वारा ; सञ्जातया —जागृत ; भक्त्या —भक्ति द्वारा ; बिभ्रति —प्राप्त करते हैं ; उत्पुलकाम् —भाव विभोरता द्वारा विचलित ; तनुम् —देह।*


### अनुवाद
‘‘‘भक्तों के प्रत्येक अमंगल को दूर करने वाले पूर्ण पुरुषोत्तम भगवान् हरि का मात्र स्मरण करके तथा अन्यों को उनका स्मरण कराते हुए शुद्ध भक्तजन प्रेमानन्द के आध्यात्मिक शरीरिक लक्षण व्यक्त करते हैं। यह पद विधिपूर्वक भक्ति करके और तब रागानुग प्रेम करने के स्तर पर उठने से प्राप्त होता है।’


### तात्पर्य
यह उद्धरण श्रीमद्भागवत ( ११.३.३१) का है।


## Verse md.25.141
एवं-व्रत: स्व-प्रिय-नाम-कीर्त्या
जातानुरागो द्रुत-चित्त उच्चै: ।
हसत्यथो रोदिति रौति गायत्य्
उन्माद-वन्नृत्यति लोक-बाह्य: ॥१४१॥
*एवम्-व्रत: —जब कोई इस प्रकार कीर्तन तथा नृत्य के व्रत में लग जाता है ; स्व —अपने ; प्रिय —प्रिय ; नाम —पवित्र नाम ; कीर्त्या —कीर्तन द्वारा ; जात —इस प्रकार विकसित करता है ; अनुराग: —आसक्ति ; द्रुत-चित्त: —अत्यन्त उत्कंठापूर्वक ; उच्चै: —उच्च स्वर में ; हसति —हँसता है ; अथो —तथा ; रोदिति —रोता है ; रौति —विचलित होता है ; गायति —गाता है ; उन्माद-वत् —एक पागल की तरह ; नृत्यति —नाचता है ; लोक-बाह्य: —बाहरी लोगों की परवाह किये बिना।*


### अनुवाद
‘‘‘जब मनुष्य सचमुच भक्ति में उन्नत होता है और अपने प्रिय भगवान् के पवित्र नाम का कीर्तन करने में आनन्द का अनुभव करता है, तो वह उत्तेजित हो उठता है और जोर-जोर से नाम कीर्तन करता है। वह आसपास वालों की परवाह किये बिना हँसता है, रोता है, चंचल हो उठता है और पागल की तरह कीर्तन भी करता है।’


### तात्पर्य
यह उद्धरण श्रीमद्भागवत ( ११.२.४०) का है।


## Verse md.25.142
अतएव भागवत——सूत्रेर ‘अर्थ’-रूप ।
निज-कृत सूत्रेर निज-‘भाष्य’-स्वरूप ॥१४२॥
*अतएव —इस कारण ; भागवत — श्रीमद्भागवत ; सूत्रेर —ब्रह्मसूत्र के ; अर्थ —अर्थ का ; रूप —रूप ; निज-कृत —स्वयं द्वारा रचित ; सूत्रेर —वेदान्त-सूत्र के ; निज-भाष्य —अपने स्वयं के भाष्य का ; स्वरूप —वास्तविक रूप।*


### अनुवाद
‘‘‘श्रीमद्भागवत वेदान्त-सूत्र का सही सही अर्थ बताता है। वेदान्त-सूत्र के लेखक व्यासदेव हैं और स्वयं उन्होंने ही उन सूत्रों की व्याख्या श्रीमद्भागवत के रूप में की है।


## Verse md.25.143-144
अर्थोऽयं ब्रह्म-सूत्राणां
भारतार्थ-विनिर्णय:।
गायत्री-भाष्य-रूपोऽसौ
वेदार्थ-परिबृंहित: ॥१४३॥
पुराणानां साम-रूप:
साक्षाद्भगवतोदित:।
द्वादश-स्कन्ध-युक्तोऽयं
शत-विच्छेद-संयुत:।
ग्रन्थोऽष्टादश-साहस्र:
श्रीमद्भागवताभिध: ॥१४४॥
*अर्थ: अयम् —यह अर्थ है ; ब्रह्म-सूत्राणाम् — वेदान्त-सूत्रों का ; भारत-अर्थ-विनिर्णय: —महाभारत के अर्थ का निर्णय ; गायत्री-भाष्य-रूप: —वैदिक ग्रन्थों की जननी , गायत्री की व्याख्या ; असौ —वह ; वेद-अर्थ-परिबृंहित: —सभी वेदों के अर्थों द्वारा विस्तारित ; पुराणानाम् —पुराणों में ; साम-रूप: —सर्वश्रेष्ठ (वेदों में सामवेद भाँति) ; साक्षात् —साक्षात् ; भगवता उदित: —पूर्ण पुरुषोत्तम भगवान् के अवतार व्यासदेव द्वारा बोला गया ; द्वादश-स्कन्द-युक्त: —बारह स्कन्धों से युक्त ; अयम् —यह ; शत-विच्छेद-संयुत: —३३५ अध्यायों से युक्त ; ग्रन्थ: —यह महान् ग्रन्थ ; अष्टादश-साहस्र: —१८००० श्लोकों से युक्त ; श्रीमद्भागवत-अभिध: — श्रीमद्भागवत नामक।*


### अनुवाद
‘‘‘वेदान्त-सूत्र का अर्थ श्रीमद्भागवत में पाया जाता है। महाभारत का पूरा सारांश भी इसमें है। ब्रह्म-गायत्री की टीका भी इसी में है और समस्त वैदिक ज्ञान के सहित इसे विस्तृत रूप दिया गया है। श्रीमद्भागवत सर्वश्रेष्ठ पुराण है और इसकी रचना पूर्ण पुरुषोत्तम भगवान् ने अपने व्यासदेव अवतार के रूप में की। इसमें बारह स्कन्ध हैं, ३३५ अध्याय हैं और अठारह हजार श्लोक हैं।’


### तात्पर्य
यह उद्धरण गरुड़ पुराण का है।


## Verse md.25.145
सर्व-वेदेतिहासानां सारं सारं समुद्धृतम् ॥१४५॥
*सर्व-वेद —सभी वैदिक शास्त्रों के ; इतिहासानाम् —ऐतिहासिक ग्रन्थों के ; सारम् सारम् —सार का सार ; समुद्धृतम् —संकलित है ( श्रीमद्भागवत में)।*


### अनुवाद
‘‘‘सारे वैदिक साहित्य तथा समस्त इतिहासों के सार को श्रीमद्भागवत में संकलित कर दिया गया है।’


### तात्पर्य
श्रीमद्भागवत का संकलन भगवान् के अवतार व्यासदेव द्वारा किया गया और बाद में इसे उनके पुत्र शुकदेव गोस्वामी को पढ़ाया गया। यह उद्धरण श्रीमद्भागवत ( १.३.४१) से है।


## Verse md.25.146
सर्व-वेदान्त-सारं हि श्रीमद्भागवतमिष्यते ।
तद्रसामृत-तृप्तस्य नान्यत्र स्याद्रति: क्‍वचित् ॥१४६॥
*सर्व-वेदान्त-सारम् —सभी वेदान्तों का सार ; हि —निश्चित रूप से ; श्रीमद्भागवतम् —भगवान् के विषय में महान् साहित्य ; इष्यते —कहा जाता है ; तत्-रस-अमृत —उस महान् ग्रन्थ द्वारा प्राप्त दिव्य रस द्वारा ; तृप्तस्य —जो तृप्त हो गया है ; न —कभी नहीं ; अन्यत्र —कहीं और ; स्यात् —होता ; रति: —आकर्षण ; क्‍वचित् —कभी भी।*


### अनुवाद
‘‘‘श्रीमद्भागवत को समस्त वैदिक साहित्य तथा वेदान्त दर्शन का सार माना जाता है। जो भी श्रीमद्भागवत के दिव्य रस का आस्वादन करता है, वह किसी अन्य साहित्य की ओर कभी आकृष्ट नहीं होता।’


### तात्पर्य
यह उद्धरण श्रीमद्भागवत ( १२.१३.१५) का है।


## Verse md.25.147
*गायत्रीर अर्थे —ब्रह्म गायत्री के अर्थ के साथ ; एइ —इस ; ग्रन्थ —महान् ग्रन्थ का ; आरम्भन —प्रारम्भ ; सत्यम् परम् —परम सत्य ; सम्बन्ध —सम्बन्ध दर्शाता है ; धीमहि —हम ध्यान करते हैं (गायत्री मन्त्र का अन्त) ; साधन-प्रयोजन —भक्ति सम्पन्न करना तथा परम लक्षण की प्राप्ति होना।*


### अनुवाद
‘‘‘श्रीमद्भागवत के प्रारम्भ में ब्रह्म-गायत्री मन्त्र की व्याख्या दी हुई है। ‘सत्यं परं’ अर्थात् परम सत्य सम्बन्ध को सूचित करता है और ‘धीमहि’ अर्थात् ‘हम उनका ध्यान करते हैं’ भक्ति के सम्पादन का तथा जीवन के चरम लक्ष्य (प्रयोजन) का सूचक है।


## Verse md.25.148
जन्माद्यस्य यतोऽन्वयादितरतश्चार्थेष्वभिज्ञ: स्वराट्
तेने ब्रह्म हृदा य आदि-कवये मुह्यन्ति यत्सूरय: ।
तेजो-वारि-मृदां यथा विनिमयो यत्र त्रि-सर्गोऽमृषा
धाम्ना स्वेन सदा निरस्त-कुहकं सत्यं परं धीमहि ॥१४८॥
*जन्म-आदि —सृष्टि , पालन तथा संहार ; अस्य —इसका (ब्रह्माण्ड का) ; यत: —जिनसे ; अन्वयात् —प्रत्यक्ष आध्यात्मिक सम्बन्ध से ; इतरत: —अप्रत्यक्ष रूप में भौतिक सम्बन्ध के अभाव से ; च —तथा ; अर्थेषु —सभी अर्थों में ; अभिज्ञ: —पूरी तरह जानने वाले ; स्व-राट् —स्वतन्त्र ; तेने —दिया ; ब्रह्म —परम सत्य ; हृदा —हृदय द्वारा ; य: —जो ; आदि-कवये —ब्रह्माजी को ; मुह्यन्ति —मोहित होते हैं ; यत —जिसमें ; सूरय: —ब्रह्माजी तथा अन्य देवता या महान् ब्राह्मण ; तेज:-वारि-मृदाम् —अग्नि , जल तथा पृथ्वी के ; यथा —जैसे ; विनिमय: —आदान-प्रदान ; यत्र —जिसमें ; त्रि-सर्ग: —तीन गुणों की भौतिक सृष्टि ; अमृषा —वास्तविक ; धाम्ना —धाम से ; स्वेन —अपने निजी ; सदा —सदैव ; निरस्त-कुहकम् —समस्त भ्रम से मुक्त ; सत्यम् —सत्य का ; परम् —परम ; धीमहि —ध्यान करें।*


### अनुवाद
‘‘‘हे वसुदेव के पुत्र मेरे प्रभु श्रीकृष्ण, हे सर्वव्यापी भगवान्, मैं आपको सादर नमस्कार करता हूँ। मैं उन भगवान् श्रीकृष्ण का ध्यान करता हूँ, जो परम सत्य हैं और प्रकट ब्रह्माण्डों की सृष्टि, स्थिति तथा प्रलय के समस्त कारणों के मूल कारण हैं। वे समस्त प्राकट्यों से प्रत्यक्ष तथा अप्रत्यक्ष रूप से अवगत रहते हैं तथा वे स्वतन्त्र हैं, क्योंकि उनके परे अन्य कोई कारण नहीं है। उन्होंने ही सब से पहले प्रथम जीव ब्रह्मा के हृदय में वैदिक ज्ञान प्रदान किया। उनके द्वारा बड़े-बड़े ऋषि और देवता भी मोहग्रस्त हो जाते हैं, जिस प्रकार कोई अग्नि में जल अथवा जल में भूमि की भ्रमपूर्ण अवस्थिति को देखकर मोहित होता है। उन्हीं के कारण सारे भौतिक ब्रह्माण्ड, जो प्रकृति के तीन गुणों की प्रतिक्रिया द्वारा अस्थायी तौर पर अभिव्यक्त हैं, अवास्तविक होते हुए भी वास्तविक प्रतीत होते हैं। अत: मैं उन परम सत्य भगवान् श्रीकृष्ण का ध्यान करता हूँ, जो अपने उस दिव्य धाम में सदैव विद्यमान रहते हैं, जो कि भौतिक जगत् के मोह से सदैव मुक्त रहता है। मैं उन्हीं का ध्यान करता हूँ, क्योंकि वे परम सत्य हैं।


### तात्पर्य
यह श्रीमद्भागवत का प्रारम्भिक श्लोक (१.१.१) है।


## Verse md.25.149
धर्म: प्रोज्झित-कैतवोऽत्र परमो निर्मत्सराणां सतां
वेद्यं वास्तवमत्र वस्तु शिव-दं ताप-त्रयोन्मूलनम् ।
श्रीमद्भागवते महा-मुनि-कृते किं वा परैरीश्वर:
सद्यो हृद्यवरुध्यतेऽत्र कृतिभि: शुश्रूषुभिस्तत्क्षणात् ॥१४९॥
*धर्म: —धार्मिकता ; प्रोज्झित —पूर्णतया तिरस्कृत ; कैतव: —जिसमें फल की इच्छा है ; अत्र —इसमें ; परम: —सर्वश्रेष्ठ ; निर्मत्सराणाम् —शतप्रतिशत शुद्ध हृदय वाले ; सताम् —भक्तों द्वारा ; वेद्यम् —समझे जाने योग्य ; वास्तवम् —वास्तविक ; अत्र —यहाँ ; वस्तु —वस्तु ; शिव-दम् —मंगलकारी ; ताप-त्रय —तीनों ताप ; उन्मूलनम् —नष्ट करने वाले ; श्रीमत् —सुन्दर ; भागवते —भागवत पुराण में ; महा-मुनि —महामुनि (व्यासदेव) द्वारा ; कृते —संकलित ; किम् —क्या ; वा —वास्तव में ; परै: —अन्यों द्वारा ; ईश्वर: —परम भगवान् ; सद्य: —तुरन्त ; हृदि —हृदय में ; अवरुध्यते —स्थापित हो जाते हैं ; अत्र —यहाँ ; कृतिभि: —पुण्यवान लोगों द्वारा ; शुश्रूषुभि: —सुनने के इच्छुक ; तत्-क्षणात् —बिना विलम्ब के।*


### अनुवाद
‘‘यह भागवत पुराण भौतिक दृष्टि से प्रेरित होने वाले समस्त धार्मिक कृत्यों को पूर्णतया बहिष्कृत करते हुए सर्वोच्च सत्य का प्रतिपादन करता है, जो पूर्णतया शुद्ध हृदय वाले भक्तों के द्वारा समझा जा सकता है। यह सर्वोच्च सत्य ऐसी वास्तविकता है, जो माया से पृथक् होते हुए सबके कल्याण के लिए है। ऐसा सत्य तीनों प्रकार के सन्तापों को समूल नष्ट करने वाला है। महामुनि व्यासदेव द्वारा (अपनी परिपक्‍व अवस्था में) संकलित यह सुन्दर भागवत भगवत्-साक्षात्कार के लिए अपने आप में पर्याप्त है। और किसी शास्त्र की क्या आवश्यकता है? ज्योंही कोई ध्यानपूर्वक तथा विनीत भाव से भागवत के सन्देश को सुनता है, वैसे ही ज्ञान के इस अनुशीलन से परमेश्वर उसके हृदय में स्थापित हो जाते हैं।’


### तात्पर्य
यह उद्धरण श्रीमद्भागवत ( १.१.२) का है। देखें आदिलीला (१.९१) भी।


## Verse md.25.150
‘कृष्ण-भक्ति-रस-स्वरूप’ श्री-भागवत ।
ताते वेद-शास्त्र हैते परम महत्त्व ॥१५०॥
*कृष्ण-भक्ति —कृष्ण की प्रेममयी सेवा के ; रस —दिव्य रस का ; स्वरूप —स्वरूप ; श्री-भागवत — श्रीमद्भागवत ; ताते —इस कारण ; वेद-शास्त्र —वैदिक शास्त्रों ; हैते —से ; परम महत्त्व —सर्वाधिक महत्त्वपूर्ण।*


### अनुवाद
‘‘श्रीमद्भागवत कृष्ण-भक्ति से उत्पन्न रस की सीधी सूचना देता है। अत: यह अन्य सारे वैदिक ग्रन्थों से अधिक महत्त्वपूर्ण है।


## Verse md.25.151
निगम-कल्प-तरोर्गलितं फलं
शुक-मुखादमृत-द्रव-संयुतम् ।
पिबत भागवतं रसमालयं
मुहुरहो रसिका भुवि भावुका: ॥१५१॥
*निगम-कल्प-तरो: —कल्पवृक्ष के समान वैदिक शास्त्र का ; गलितम् —पूर्णतया पका हुआ ; फलम् —फल ; शुक-मुखात् —शुकदेव गोस्वामी के मुख से ; अमृत —अमृत के समान ; द्रव-संयुतम् —रस से मिश्रित ; पिबत —पिओ ; भागवतम् — श्रीमद्भागवत ; रसम् आलयम् —सभी रसों का भण्डार ; मुहु: —निरन्तर ; अहो —हे ; रसिका: —दिव्य रसों का आस्वादन करने वाले भक्तों ; भुवि —इस पृथ्वी में ; भावुका: —विचारवान।*


### अनुवाद
‘‘‘श्रीमद्भागवत समस्त वैदिक ग्रन्थों का सार है और यह वैदिक ज्ञानरूपी कल्पतरु का परिपक्‍व फल माना जाता है। शुकदेव गोस्वामी के मुख से निकलने के कारण यह मीठा बन गया है। आप में से जो विचारवान हैं और रसों का आस्वादन करना चाहते हैं, उन्हें इस पक्‍व फल का आस्वादन करने का सदैव प्रयत्न करना चाहिए। हे विचारवान भक्तों, जब तक आप दिव्य आनन्द में निमग्न नहीं होते, तब तक आपको इस श्रीमद्भागवत का आस्वादन करना चालु रखना चाहिए और जब आप इस आनन्द में पूरी तरह मग्न हो जाओ, तो इसके रसों का सदा सदा आस्वादन करते रहना चाहिए।’


### तात्पर्य
यह उद्धरण श्रीमद्भागवत ( १.१.३) का है।


## Verse md.25.152
वयं तु न वितृप्याम उत्तम:श्लोक-विक्रमे ।
यच्छृण्वतां रस-ज्ञानां स्वादु स्वादु पदे पदे ॥१५२॥
*वयम् तु —हम तो ; न —कभी नहीं ; वितृप्याम: —तृप्त होते ; उत्तम:-श्लोक-विक्रमे —पूर्ण पुरुषोत्तम भगवान् के कार्यकलापों तथा लीलाओं में ; यत —जो ; शृण्वताम् —सुनने वालों का ; रस-ज्ञानाम् —जो रसों का स्वाद जानते हैं ; स्वादु स्वादु —और अधिक स्वादिष्ट ; पदे पदे —प्रत्येक पद पर।*


### अनुवाद
‘‘‘हम स्तोत्रों तथा स्तुतियों से यशोगान किये जाने वाले भगवान् की दिव्य लीलाओं को सुनते हुए कभी नहीं थकते। जो उनकी संगति का आनन्द उठाते हैं, वे प्रति क्षण उनकी लीलाओं के श्रवण का आस्वादन करते हैं।’’’


### तात्पर्य
यह श्लोक श्रीमद्भागवत ( १.१.१९) का है।


## Verse md.25.153
अतएव भागवत करह विचार ।
इहा हैते पाबे सूत्र-श्रुतिर अर्थ-सार ॥१५३॥
*अतएव —इसलिए ; भागवत — श्रीमद्भागवत ; करह विचार —गम्भीरतापूर्वक समझने का प्रयास करो ; इहा हैते —इससे ; पाबे —तुम प्राप्त करोगे ; सूत्र-श्रुतिर — ब्रह्मसूत्र का ; अर्थ-सार —वास्तविक अर्थ।*


### अनुवाद
श्री चैतन्य महाप्रभु ने प्रकाशानन्द सरस्वती को उपदेश दिया, ‘‘अत्यधिक छानबीन करके श्रीमद्भागवत का अध्ययन करो। तब आप ब्रह्मसूत्र के वास्तविक अर्थ को समझ सकोगे।’’


## Verse md.25.154
निरन्तर कर कृष्ण-नाम-सङ्कीर्तन ।
हेलाय मुक्ति पाबे, पाबे प्रेम-धन ॥१५४॥
*निरन्तर कर —निरन्तर करो ; कृष्ण-नाम-सङ्कीर्तन —कृष्ण के पवित्र नाम का जप ; हेलाय —अत्यन्त सरलतापूर्वक ; मुक्ति पाबे —आप मुक्ति प्राप्त कर लोगे ; पाबे प्रेम-धन —आप परम लक्ष्य , कृष्ण-प्रेम प्राप्त कर लोगे।*


### अनुवाद
श्री चैतन्य महाप्रभु ने आगे कहा, ‘‘सदैव श्रीमद्भागवत की चर्चा करो और भगवान् कृष्ण के पवित्र नाम का निरन्तर जप करो। इस तरह आप आसानी से मुक्ति प्राप्त कर सकोगे और भगवत्प्रेम का आनन्द प्राप्त करने के लिए उन्नत बनोगे।


### तात्पर्य
श्रील भक्तिसिद्धान्त सरस्वती ठाकुर कहते हैं कि श्रीमद्भागवत का अध्ययन किये बिना ब्रह्मसूत्र ( वेदान्त-सूत्र ) या उपनिषदों का आशय नहीं समझा जा सकता। यदि कोई श्रीमद्भागवत का अध्ययन किये बिना वेदान्त-दर्शन तथा उपनिषदों को समझने का प्रयास करता है , तो वह भ्रमित हो जायेगा और भिन्न अर्थ निकालकर क्रमश: नास्तिक या मायावादी बन जायेगा।


## Verse md.25.155
ब्रह्म-भूत: प्रसन्नात्मा न शोचति न काङ्क्षति ।
सम: सर्वेषु भूतेषु मद्भक्तिं लभते पराम् ॥१५५॥
*ब्रह्म-भूत: —जीवन की भौतिक धारणा से मुक्त किन्तु निराकार पद में आसक्त ; प्रसन्न-आत्मा —पूर्णतया प्रसन्न ; न शोचति —वह शोक नहीं करता ; न काङ्क्षति —वह कामना नहीं करता ; सम: —समभाव ; सर्वेषु —सब ; भूतेषु —जीवात्माओं के प्रति ; मत्-भक्तिम् —मेरी भक्ति ; लभते —प्राप्त करता है ; पराम् —दिव्य।*


### अनुवाद
‘‘‘जो इस तरह दिव्य अवस्था में स्थित है, उसे तुरन्त परम ब्रह्म की अनुभूति होती है और वह पूर्णतया प्रसन्न हो जाता है। वह न कभी शोक करता है न किसी वस्तु की कामना करता है। वह हर जीव के प्रति समभाव रखता है। उस अवस्था में वह मेरी शुद्ध भक्ति प्राप्त करता है।’


### तात्पर्य
यह श्लोक भगवद्गीता ( १८.५४) का है।


## Verse md.25.156
‘‘मुक्ता अपि लीलया विग्रहं कृत्वा भगवन्तं भजन्ते’’ ॥१५६॥
*मुक्ता: —मुक्त ; अपि —यद्यपि ; लीलया —लीलाओं द्वारा ; विग्रहम् —भगवान् का विग्रह ; कृत्वा —स्थापित करके ; भगवन्तम् —पूर्ण पुरुषोत्तम भगवान् की ; भजन्ते —पूजा करते हैं।*


### अनुवाद
‘‘‘निर्विशेष ब्रह्म तेज में लीन मुक्तात्मा भी कृष्ण की लीलाओं के प्रति आकृष्ट होता है। इस तरह वह अर्चाविग्रह स्थापित करके भगवान् की पूजा करता है।’


### तात्पर्य
यह उद्धरण नृसिंह-तापनी उपनिषद् पर शंकराचार्य की टीका से उद्धृत है।


## Verse md.25.157
परिनिष्ठितोऽपि नैर्गुण्ये उत्तम:श्लोक-लीलया ।
गृहीत-चेता राजर्षे आख्यानं यदधीतवान् ॥१५७॥
*परिनिष्ठित: —स्थित ; अपि —यद्यपि ; नैर्गुण्ये —प्रकृति के भौतिक गुणों से मुक्त , दिव्य अवस्था में ; उत्तम:-श्लोक-लीलया —उत्तम श्लोक भगवान् की लीलाओं द्वारा ; गृहीत-चेता: —वशीभूत मन वाले ; राजा-ऋषे —हे महान् राजा ; आख्यानम् —व्याख्यान ; यत —जो ; अधीतवान् —अध्ययन किया।*


### अनुवाद
‘‘[शुकदेव गोस्वामी ने परीक्षित महाराज को सम्बोधित किया॒:] ‘हे राजन्, यद्यपि मैं दिव्य पद पर पूर्णतया स्थित था, फिर भी मैं भगवान् कृष्ण की लीलाओं के प्रति आकृष्ट हुआ। इसलिए मैंने अपने पिता से श्रीमद्भागवत का अध्ययन किया।’


### तात्पर्य
यह उद्धरण श्रीमद्भागवत ( २.१.९) से है।


## Verse md.25.158
तस्यारविन्द-नयनस्य पदारविन्द-
किञ्जल्क-मिश्र-तुलसी-मकरन्द-वायु: ।
अन्तर्गत: स्व-विवरेण चकार तेषां
सङ्क्षोभमक्षर-जुषामपि चित्त-तन्वो: ॥१५८॥
*तस्य —उनके ; अरविन्द-नयनस्य —कमल पुष्प की पंखुड़ियों के समान नेत्रों वाले भगवान् के ; पद-अरविन्द —चरणकमलों के ; किञ्जल्क —केसर के साथ ; मिश्र —मिश्रित ; तुलसी —तुलसी दल की ; मकरन्द —सुगन्ध से ; वायु: —वायु ; अन्त:-गत: —अन्दर गई ; स्व-विवरेण —नाक द्वारा ; चकार —उत्पन्न किया ; तेषाम् —उनको ; सङ्क्षोभम् —अत्यन्त उत्तेजना ; अक्षर-जुषाम् —निराकार आत्म-साक्षात्कार प्राप्त (कुमारों) के ; अपि —भी ; चित्त-तन्वो: —मनों तथा देहों में।*


### अनुवाद
‘‘‘जब भगवान् के चरणकमलों से तुलसी दलों तथा केसर की सुगन्ध ले जाने वाली वायु उन मुनियों (कुमारों) के नासारन्ध्रों से होकर हृदय में प्रविष्ट हुई, तो उन्हें अपने शरीर तथा मन दोनों में ही विकार का अनुभव हुआ, यद्यपि वे निर्विशेष ब्रह्म के उपासक थे।’


### तात्पर्य
यह उद्धरण श्रीमद्भागवत ( ३.१५.४३) से है। व्याख्या के लिए मध्य लीला (१७.१४२) देखें।


## Verse md.25.159
आत्मारामाश्च मुनयो निर्ग्रन्था अप्युरुक्रमे ।
कुर्वन्त्यहैतुकीं भक्तिमित्थम्भूत-गुणो हरि: ॥१५९॥
*आत्म-आरामा: —भगवान् की दिव्य सेवा में स्थित होने में आनन्द का अनुभव करने वाले लोग ; च —भी ; मुनय: —महान् सन्त जिन्होंने भौतिक आकांक्षाओं , सकाम कर्मों इत्यादि को पूर्णतया त्याग दिया है ; निर्ग्रन्था: —किसी भी भौतिक इच्छा में रुचि से रहित ; अपि —निश्चय ही ; उरुक्रमे —अद्भुत कार्यकलाप करने वाले पूर्ण पुरुषोत्तम भगवान् कृष्ण के प्रति ; कुर्वन्ति —करते हैं ; अहैतुकीम् —निष्काम या भौतिक इच्छाओं से रहित ; भक्तिम् —प्रेममयी सेवा ; इत्थम्-भूत —इतने अद्भुत कि जो आत्म-तुष्ट व्यक्तियों को भी आकर्षित करते हैं ; गुण: —जिनके गुण दिव्य हैं ; हरि: —परम भगवान् हरि।*


### अनुवाद
‘‘‘जो स्वयं सन्तुष्ट आत्माराम हैं और बाह्य भौतिक इच्छाओं के प्रति आकृष्ट नहीं होते हैं, वे भी उन श्रीकृष्ण की प्रेमाभक्ति के प्रति आकृष्ट होते हैं जिनके गुण दिव्य हैं और जिनके कार्यकलाप अद्भुत हैं। भगवान् हरि को कृष्ण कहा जाता है, क्योंकि उनमें ऐसे दिव्य आकर्षक गुण हैं।’’’


### तात्पर्य
यह उद्धरण श्रीमद्भागवत ( १.७.१०) से है। व्याख्या के लिए मध्यलीला , अध्याय २४ देखें।


## Verse md.25.160
हेन-काले सेइ महाराष्ट्रीय ब्राह्मण ।
सभाते कहिल सेइ श्लोक-विवरण ॥१६०॥
*हेन-काले —इस समय ; सेइ —वह ; महाराष्ट्रीय ब्राह्मण —महाराष्ट्र के ब्राह्मण ने ; सभाते —सभा में ; कहिल —वर्णित की ; सेइ —उस ; श्लोक-विवरण —चैतन्य महाप्रभु द्वारा वर्णित आत्माराम श्लोक की व्याख्या।*


### अनुवाद
उसी समय उस महाराष्ट्रीय ब्राह्मण ने आत्माराम श्लोक की श्री चैतन्य महाप्रभु द्वारा की गई व्याख्या का उल्लेख किया।


## Verse md.25.161
एइ श्लोकेर अर्थ प्रभु ‘एकषष्टि’ प्रकार ।
करियाछेन, याहा शुनि’ लोके चमत्कार ॥१६१॥
*एइ श्लोकेर अर्थ —इस श्लोक का अर्थ ; प्रभु —श्री चैतन्य महाप्रभु ने ; एक-षष्टि प्रकार —६१ प्रकार से ; करियाछेन —किया है ; याहा शुनि’ —जिसे सुनकर ; लोके चमत्कार —सभी चकित हो गये।*


### अनुवाद
महाराष्ट्रीय ब्राह्मण ने बतलाया कि श्री चैतन्य महाप्रभु ने इस श्लोक के ६१ प्रकार से अर्थ किये हैं। यह सुनकर सभी लोग चकित हो गये।


## Verse md.25.162
तबे सब लोक शुनिते आग्रह करिल ।
‘एकषष्टि’ अर्थ प्रभु विवरि’ कहिल ॥१६२॥
*तबे —तब ; सब लोक —वहाँ एकत्रित सभी लोगों ने ; शुनिते —सुनने के लिए ; आग्रह करिल —अपनी उत्सुकता व्यक्त की ; एक-षष्टि अर्थ —श्लोक के ६१ विभिन्न अर्थ ; प्रभु —श्री चैतन्य महाप्रभु ने ; विवरि’ —विस्तारपूर्वक ; कहिल —वर्णित किये।*


### अनुवाद
जब वहाँ पर एकत्र सारे लोगों ने आत्माराम श्लोक के ६१ अर्थों को फिर से सुनने की इच्छा व्यक्त की, तो श्री चैतन्य महाप्रभु ने पुन: उनकी व्याख्या की।


## Verse md.25.163
शुनिया लोकेर बड़ चमत्कार हैल ।
चैतन्य-गोसाञि——‘श्री-कृष्ण’, निर्धारिल ॥१६३॥
*शुनिया —सुनकर ; लोकेर —सभी लोगों को ; बड़ —अत्यन्त ; चमत्कार —आश्चर्य ; हैल —हुआ ; चैतन्य-गोसाञि —श्री चैतन्य महाप्रभु ; श्री-कृष्ण —स्वयं भगवान् कृष्ण हैं ; निर्धारिल —उन्होंने निष्कर्ष निकाला।*


### अनुवाद
जब सबने श्री चैतन्य महाप्रभु से आत्माराम श्लोक की व्याख्या सुनी, तो वे आश्चर्यचकित रह गये। उन्होंने निष्कर्ष निकाला कि श्री चैतन्य महाप्रभु और कोई नहीं, अपितु साक्षात् भगवान् कृष्ण हैं।


## Verse md.25.164
एत कहि’ उठिया चलिला गौरहरि ।
नमस्कार करे लोक हरि-ध्वनि करि ॥१६४॥
*एत कहि’ —यह कहकर ; उठिया —उठकर ; चलिला —चल पड़े ; गौरहरि —श्री गौरसुन्दर , श्री चैतन्य महाप्रभु ; नमस्कार करे लोक —सभी लोगों ने प्रणाम किये ; हरि-ध्वनि करि —उच्च स्वर में हरे कृष्ण महामन्त्र का उच्चारण करते हुए।*


### अनुवाद
इन व्याख्याओं को दोबारा देने के बाद श्री चैतन्य महाप्रभु उठे और उन्होंने वहाँ से विदा ली। सभी लोगों ने उन्हें नमस्कार किया तथा महामन्त्र का कीर्तन किया।


## Verse md.25.165
सब काशी-वासी करे नाम-सङ्कीर्तन ।
प्रेमे हासे, काँदे, गाय, करये नर्तन ॥१६५॥
*सब काशी-वासी —काशी (वाराणसी) के सारे निवासी ; करे —करने लगे ; नाम-सङ्कीर्तन —हरे कृष्ण महामन्त्र का कीर्तन ; प्रेमे —भगवत्प्रेम में ; हासे —वे हँसने लगे ; काँदे —रोने लगे ; गाय —गाने लगे ; करये नर्तन —तथा नाचने लगे।*


### अनुवाद
काशी (वाराणसी) के सारे निवासी प्रेम में भावविभोर होकर हरे कृष्ण महामन्त्र का कीर्तन करने लगे। कभी वे हँसते, कभी रोते, कभी कीर्तन करते और कभी नाचते।


## Verse md.25.166
सन्न्यासी पण्डित करे भागवत विचार ।
वाराणसी-पुर प्रभु करिला निस्तार ॥१६६॥
*सन्न्यासी —मायावादी संन्यासी ; पण्डित —विद्वान ; करे —करते हैं ; भागवत विचार — श्रीमद्भागवत पर चर्चा ; वाराणसी-पुर —वाराणसी नामक स्थान का ; प्रभु —भगवान् श्री चैतन्य महाप्रभु ने ; करिला निस्तार —उद्धार कर दिया।*


### अनुवाद
इसके बाद वाराणसी के सारे मायावादी संन्यासी तथा पण्डित श्रीमद्भागवत के विषय में विचार-विमर्श करने लगे। इस तरह श्री चैतन्य महाप्रभु ने उनका उद्धार किया।


## Verse md.25.167
निज-लोक लञा प्रभु आइला वासाघर ।
वाराणसी हैल द्वितीय नदीया-नगर ॥१६७॥
*निज-लोक लञा —अपने अन्तरंग संगियों के साथ ; प्रभु —श्री चैतन्य महाप्रभु ; आइला वास-अघर —अपने निवासस्थान पर आये ; वाराणसी —वाराणसी ; हैल —बन गया ; द्वितीय —दूसरा ; नदीया-नगर —नवद्वीप (नदिया)।*


### अनुवाद
तत्पश्चात् श्री चैतन्य महाप्रभु अपने पार्षदों समेत अपने निवासस्थान पर लौट आये। इस प्रकार उन्होंने सारे वाराणसी नगर को दूसरे नवद्वीप (नदिया नगर) में परिणत कर दिया।


### तात्पर्य
नवद्वीप तथा वाराणसी दोनों ही अपने उच्च शैक्षिक कार्यकलापों के लिए विख्यात थे। आज भी ये दोनों नगर बड़े-बड़े विद्वानों से आवासित हैं , किन्तु वाराणसी विशेषतया मायावादी संन्यासियों का केन्द्र है। नवद्वीप से इसकी भिन्नता यह है कि वाराणसी में विरले ही कोई भक्तजन हैं। फलत: वाराणसी में श्रीमद्भागवत पर विचार-विमर्श दुर्लभ था। किन्तु नवद्वीप में ऐसा विचार-विमर्श बड़ी सामान्य बात थी। श्री चैतन्य महाप्रभु के वाराणसी आने तथा प्रकाशानन्द सरस्वती एवं उनके शिष्यों को वैष्णव बना लेने के बाद वाराणसी भी नवद्वीप जैसा बन गया , क्योंकि बहुत से भक्त श्रीमद्भागवत की चर्चा करने लगे। यहाँ तक कि आज भी गंगा नदी के तट पर श्रीमद्भागवत पर होने वाली चर्चाएँ सुनी जा सकती हैं। अनेक पण्डित तथा संन्यासी श्रीमद्भागवत सुनने तथा संकीर्तन करने के लिए वहाँ एकत्र होते हैं।


## Verse md.25.168
निज-गण लञा प्रभु कहे हास्य करि’ ।
काशीते आमि आइलाङ वेचिते भावकालि ॥१६८॥
*निज-गण लञा —अपने निजी संगीयों के साथ ; प्रभु कहे —श्री चैतन्य महाप्रभु ने कहा ; हास्य करि’ —हँसकर ; काशीते —काशी में ; आमि आइलाङ —मैं आया ; वेचिते —बेचने के लिए ; भावकालि —प्रेमभाव।*


### अनुवाद
श्री चैतन्य महाप्रभु ने अपने पार्षदों के बीच हँसी करते हुए कहा, ‘‘मैं यहाँ अपना भावमय प्रेम बेचने के लिए आया था।


## Verse md.25.169
काशीते ग्राहक नाहि, वस्तु ना विकाय ।
पुनरपि देशे वहि’ लओया नाहि याय ॥१६९॥
*काशीते —काशी (बनारस) में ; ग्राहक नाहि —कोई ग्राहक नहीं थे ; वस्तु ना विकाय —यह बिक नहीं रहा था ; पुनरपि —दुबारा ; देशे —अपने प्रदेश में ; वहि’ —उठाकर ; लओया —ले जाना ; नाहि याय —सम्भव नहीं था।*


### अनुवाद
‘‘यद्यपि मैं वाराणसी में अपना सामान बेचने आया था, किन्तु यहाँ कोई ग्राहक नहीं थे। अत: मेरे लिए आवश्यक हो गया कि उस सामान को मैं अपने देश वापस ले जाऊँ।


## Verse md.25.170
आमि बोझा वहिमु, तोमा-सबार दु:ख हैल ।
तोमा-सबार इच्छाय विना-मूल्ये बिलाइल ॥१७०॥
*आमि —मैं ; बोझा —बोझ ; वहिमु —उठाऊँगा ; तोमा-सबार दु:ख हैल —तुम सभी दु:खी हो गये ; तोमा-सबार इच्छाय —केवल तुम सबकी इच्छा से ; विना-मूल्ये बिलाइल —मैंने बिना मूल्य के बाँट दिया।*


### अनुवाद
‘‘तुम सभी दु:खी थे कि मेरे सामान को कोई खरीद नहीं रहा और मुझे उसे लौटकर ले जाना होगा। अत: तुम सबकी इच्छा से ही मैंने उसे बिना मूल्य ही बाँट दिया।’’


### तात्पर्य
जब हम पाश्चात्य देशों में श्री चैतन्य महाप्रभु का सन्देश बाँटने लगे , तो हमारे साथ भी ऐसा ही हुआ। प्रारम्भ में लगभग एक वर्ष तक हम अत्यधिक निराश थे , क्योंकि इस आन्दोलन में सहायता देने के लिए कोई आगे नहीं आया , किन्तु श्री चैतन्य महाप्रभु की कृपा से कुछ नौजवान लड़के १९६६ में इस आन्दोलन में आकर सम्मिलित हो गये। निस्सन्देह , हमने बिना मोलतोल या विक्रय के श्री चैतन्य महाप्रभु के हरे कृष्ण महामन्त्र सन्देश का वितरण किया। फलस्वरूप , यह आन्दोलन यूरोपियन तथा अमरीकी बालकों तथा बालिकाओं के सहयोग से सारे विश्व में प्रसारित हो चुका है। अत: हम पाश्चात्य जगत् में इस आन्दोलन को प्रसारित करने वाले उन समस्त भक्तों पर श्री चैतन्य महाप्रभु से आशीर्वाद देने के लिए प्रार्थना करते हैं।


## Verse md.25.171
सबे कहे,——लोक तारिते तोमार अवतार ।
‘पूर्व’ ‘दक्षिण’ ‘पश्चिम’ करिला निस्तार ॥१७१॥
*सबे कहे —सभी ने कहा ; लोक तारिते —पतित जीवों का उद्धार करने के लिए ; तोमार अवतार —आपका अवतार ; पूर्व —पूर्व ; दक्षिण —दक्षिण ; पश्चिम —पश्चिम ; करिला निस्तार —आपने उद्धार कर दिया।*


### अनुवाद
तब महाप्रभु के सारे भक्तों ने कहा, ‘‘आप पतितात्माओं का उद्धार करने के लिए अवतरित हुए हैं। आपने पूर्व तथा दक्षिण में उनका उद्धार किया है और अब आप पश्चिम में उनका उद्धार कर रहे हैं।


## Verse md.25.172
‘एक’ वाराणसी छिल तोमाते विमुख ।
ताहा निस्तारिया कैला आमा-सबार सुख ॥१७२॥
*एक —एक ; वाराणसी —वाराणसी ; छिल —बच गया था ; तोमाते विमुख —आपके आन्दोलन के विरुद्ध ; ताहा —उसका ; निस्तारिया —उद्धार ; कैला —कर दिया ; आमा-सबार —हम सभी को ; सुख —आनन्द उत्पन्न हो गया।*


### अनुवाद
‘‘केवल वाराणसी बच गया था, क्योंकि वहाँ के लोग आपके प्रचार-कार्य के विरुद्ध थे। अब आपने उनका उद्धार कर दिया, जिससे हम सभी अत्यन्त सुखी हुए हैं।’’


## Verse md.25.173
वाराणसी-ग्रामे यदि कोलाहल हैल ।
शुनि’ ग्रामी देशी लोक आसिते लागिल ॥१७३॥
*वाराणसी-ग्रामे —वाराणसी स्थान में ; यदि —यदि ; कोलाहल हैल —इस समाचार का प्रसार हो गया ; शुनि’ —सुनकर ; ग्रामी —गाँवों से ; देशी —कस्बों से ; लोक आसिते लागिल —लोग आने लगे।*


### अनुवाद
जब इन घटनाओं का समाचार प्रसारित हुआ, तो आसपास के सारे लोग श्री चैतन्य महाप्रभु का दर्शन करने आने लगे।


## Verse md.25.174
लक्ष कोटि लोक आइसे, नाहिक गणन ।
सङ्कीर्ण-स्थाने प्रभुर ना पाय दरशन ॥१७४॥
*लक्ष कोटि —लाखों करोड़ों ; लोक —लोग ; आइसे —आये ; नाहिक गणन —कोई गिनती नहीं थी ; सङ्कीर्ण-स्थाने —एक छोटे स्थान में ; प्रभुर —श्री चैतन्य महाप्रभु के ; ना पाय दरशन —दर्शन नहीं कर पाये।*


### अनुवाद
करोड़ों लोग श्री चैतन्य महाप्रभु का दर्शन करने आये, जिनकी कोई गिनती नहीं थी। चूँकि महाप्रभु का आवास छोटा था, इसलिए हर कोई उनका दर्शन नहीं कर सका।


## Verse md.25.175
प्रभु यबे स्‍नाने यान विश्वेश्वर-दरशने ।
दुइ-दिके लोक करे प्रभु-विलोकने ॥१७५॥
*प्रभु —श्री चैतन्य महाप्रभु ; यबे —जब ; स्‍नाने यान —स्‍नान करने जाते ; विश्वेश्वर-दरशने —अथवा भगवान् विश्वेश्वर के दर्शन करने जाते ; दुइ-दिके —दोनों दिशाओं में ; लोक —सभी लोग ; करे —करते ; प्रभु-विलोकने —श्री चैतन्य महाप्रभु के दर्शन।*


### अनुवाद
जब श्री चैतन्य महाप्रभु गंगा-स्‍नान करने तथा विश्वेश्वर मन्दिर में दर्शन करने जाते, तो लोग महाप्रभु को देखने के लिए दोनों ओर पंक्तिबद्ध हो जाते।


## Verse md.25.176
बाहु तुलि’ प्रभु कहे——बल ‘कृष्ण’ ‘हरि’ ।
दण्डवत्करे लोके हरि-ध्वनि करि’ ॥१७६॥
*बाहु तुलि’ —अपनी दोनों भुजाओं को उठाकर ; प्रभु कहे —श्री चैतन्य महाप्रभु कहते ; बल —कृपया कहो ; कृष्ण हरि —‘‘कृष्ण ,’’ ‘‘ हरि’’ ; दण्डवत् करे —प्रणाम करके ; लोके —सभी लोग ; हरि-ध्वनि करि’ —उच्च स्वर में हरि नाम लेते हुए।*


### अनुवाद
जब महाप्रभु लोगों के पास से निकलते, तो वे अपनी भुजाएँ उठाकर कहते, ‘‘कृष्ण बोल! हरि बोल!’’ सारे लोग हरे कृष्ण कीर्तन द्वारा उनका स्वागत करते और इसी कीर्तन द्वारा उनको नमस्कार करते।


## Verse md.25.177
एइ-मत दिन पञ्च लोक निस्तारिया ।
आर दिन चलिला प्रभु उद्विग्न हञा ॥१७७॥
*एइ-मत —इस प्रकार ; दिन पञ्च —पाँच दिन तक ; लोक —लोगों का ; निस्तारिया —उद्धार किया ; आर दिन —अगले दिन ; चलिला —चल पड़े ; प्रभु —श्री चैतन्य महाप्रभु ; उद्विग्न हञा —अत्यन्त उत्सुक होकर।*


### अनुवाद
इस तरह श्री चैतन्य महाप्रभु पाँच दिनों तक लोगों का उद्धार करते रहे। अन्त में अगले दिन वे वहाँ से प्रस्थान करने के लिए उत्सुक हो उठे।


## Verse md.25.178
रात्रे उठि’ प्रभु यदि करिला गमन ।
पाछे लाग्-लइला तबे भक्त पञ्च जन ॥१७८॥
*रात्रे उठि’ —रात में उठकर ; प्रभु —श्री चैतन्य महाप्रभु ; यदि —जब ; करिला गमन —जाने लगे ; पाछे —उनके पीछे ; लाग् लइला —लग गये ; तबे —तब ; भक्त पञ्च जन —पाँच भक्त।*


### अनुवाद
छठे दिन जल्दी उठकर जब श्री चैतन्य महाप्रभु प्रस्थान करने लगे, तो पाँच भक्त उनके पीछे-पीछे लग गये।


## Verse md.25.179
तपन मिश्र, रघुनाथ, महाराष्ट्रीय ब्राह्मण ।
चन्द्रशेखर, कीर्तनीया-परमानन्द,——पञ्च जन ॥१७९॥
*तपन मिश्र —तपन मिश्र ; रघुनाथ —रघुनाथ ; महाराष्ट्रीय ब्राह्मण —महाराष्ट्रीय ब्राह्मण ; चन्द्रशेखर —चन्द्रशेखर ; कीर्तनीया-परमानन्द —परमानन्द , जो कीर्तन करते थे ; पञ्च जन —ये पाँच लोग।*


### अनुवाद
ये पाँच भक्त थे—तपन मिश्र, रघुनाथ, महाराष्ट्रीय ब्राह्मण, चन्द्रशेखर तथा परमानन्द कीर्तनिया।


## Verse md.25.180
सबे चाहे प्रभु-सङ्गे नीलाचल याइते ।
सबारे विदाय दिला प्रभु यत्न-सहिते ॥१८०॥
*सबे चाहे —वे सभी चाहते थे ; प्रभु-सङ्गे —श्री चैतन्य महाप्रभु के साथ ; नीलाचल याइते —जगन्नाथ पुरी जाना ; सबारे —उन सब को ; विदाय दिला —विदा किया ; प्रभु —श्री चैतन्य महाप्रभु ने ; यत्न-सहिते —बड़े ही यत्न से।*


### अनुवाद
ये पाँचों श्री चैतन्य महाप्रभु के साथ जगन्नाथ पुरी जाना चाहते थे, किन्तु महाप्रभु ने बड़े ही यत्न से इन सबको विदा किया।


## Verse md.25.181
‘‘याँर इच्छा, पाछे आइस आमारे देखिते ।
एबे आमि एका यामु झारिखण्ड-पथे’’ ॥१८१॥
*याँर —जिसकी ; इच्छा —इच्छा है ; पाछे —बाद में ; आइस —आ सकते हो ; आमारे देखिते —मुझे मिलने के लिए ; एबे —परन्तु इस समय ; आमि —मैं ; एका —अकेला ; यामु —जाऊँगा ; झारिखण्ड-पथे —झारिखंड नामक वन के मार्ग से।*


### अनुवाद
श्री चैतन्य महाप्रभु ने कहा, ‘‘यदि तुम मुझे मिलना चाहते हो, तो बाद में आ सकते हो, किन्तु इस समय मैं अकेले ही झारखंड जंगल से होता हुआ जाऊँगा।’’


## Verse md.25.182
सनातने कहिला,——तुमि याह’ वृन्दावन ।
तोमार दुइ भाइ तथा करियाछे गमन ॥१८२॥
*सनातने कहिला —उन्होंने सनातन गोस्वामी से कहा ; तुमि —तुम ; याह’ वृन्दावन —वृन्दावन जाओ ; तोमार —तुम्हारे ; दुइ भाइ —दोनों भाई ; तथा —वहाँ ; करियाछे गमन —पहले ही जा चुके हैं।*


### अनुवाद
श्री चैतन्य महाप्रभु ने सनातन गोस्वामी को आदेश दिया कि वे वृन्दावन जाएँ और उन्हें यह बतलाया कि उनके दो भाई पहले ही वहाँ जा चुके हैं।


## Verse md.25.183
काँथा-करङ्गिया मोर काङ्गाल भक्त-गण ।
वृन्दावने आइले ताँदेर करिह पालन ॥१८३॥
*काँथा —फटा कंबल ; करङ्गिया —एक छोटा जलपात्र ; मोर —मेरे ; काङ्गाल —गरीब ; भक्त-गण —भक्त ; वृन्दावने आइले —जब वृन्दावन आयेंगे ; ताँदेर —उन सबका ; करिह पालन —ध्यान रखना।*


### अनुवाद
श्री चैतन्य महाप्रभु ने सनातन गोस्वामी से कहा, ‘‘मेरे जितने भी भक्त वृन्दावन जाते हैं, वे सामान्यतया बहुत निर्धन होते हैं। उनके पास केवल एक फटी रजाई तथा एक छोटा कमंडलु रहता है। अत: हे सनातन, तुम उन्हें शरण देकर उनका पालन करना।’’


### तात्पर्य
श्री चैतन्य महाप्रभु के चरणचिह्नों पर चलकर हमने वृन्दावन तथा नवद्वीप , मायापुर में यूरोप तथा अमरीका से आने वाले विदेशी भक्तों को आश्रय देने के लिए मन्दिरों का निर्माण कराया है। जब से हरे कृष्ण आन्दोलन प्रारम्भ हुआ है , अनेक यूरोपियन तथा अमरीकी वृन्दावन का भ्रमण करने आते रहे हैं , किन्तु वहाँ किसी भी आश्रम या मन्दिर ने उनका उचित स्वागत नहीं किया। अन्तर्राष्ट्रीय कृष्णभावनामृत संघ का उद्देश्य ही है कि उन्हें आश्रय देना तथा उन्हें भक्ति में प्रशिक्षित करना। भारत के आध्यात्मिक जीवन को समझने के इच्छुक अनेक पर्यटक भी भारत आना चाहते हैं। वृन्दावन तथा नवद्वीप इन दोनों के हमारे मन्दिरों के भक्तों को चाहिए कि यथाशक्ति वे उन्हें स्थान प्रदान करने का यत्न करें।


## Verse md.25.184
एत बलि’ चलिला प्रभु सबा आलिङ्गिया ।
सबेइ पड़िला तथा मूर्च्छित हञा ॥१८४॥
*एत बलि’ —यह कहकर ; चलिला —चलने लगे ; प्रभु —श्री चैतन्य महाप्रभु ; सबा —उन सभी को ; आलिङ्गिया —गले लगाकर ; सबेइ —वे सभी ; पड़िला —गिर गये ; तथा —वहाँ ; मूर्च्छित हञा —बेहोश होकर।*


### अनुवाद
यह कहकर श्री चैतन्य महाप्रभु ने सबका आलिंगन किया और जब वे अपने मार्ग पर चलने लगे, तो वे सबके सब मूर्छित होकर भूमि पर गिर पड़े।


## Verse md.25.185
कत-क्षणे उठि’ सबे दु:खे घरे आइला ।
सनातन-गोसाञि वृन्दावनेरे चलिला ॥१८५॥
*कत-क्षणे —कुछ समय के बाद ; उठि’ —उठकर ; सबे —वे सभी ; दु:खे —अत्यन्त दु:ख में ; घरे आइला —अपने घरों में लौट गये ; सनातन-गोसाञि —सनातन गोस्वामी ; वृन्दावनेरे चलिला —वृन्दावन चल दिये।*


### अनुवाद
कुछ समय के बाद सारे भक्त उठे और अत्यन्त दु:खी मन से अपने-अपने घर लौट गये। सनातन गोस्वामी अकेले ही वृन्दावन के लिए चल पड़े।


## Verse md.25.186
एथा रूप-गोसाञि यबे मथुरा आइला ।
ध्रुव-घाटे ताँरे सुबुद्धि-राय मिलिला ॥१८६॥
*एथा —वहाँ ; रूप-गोसाञि —रूप गोस्वामी ; यबे —जब ; मथुरा आइला —मथुरा आये ; ध्रुव-घाटे —यमुना के किनारे ध्रुव घाट पर ; ताँरे —उन्हें ; सुबुद्धि-राय —सुबुद्धि राय नामक चैतन्य महाप्रभु का एक भक्त ; मिलिला —मिले।*


### अनुवाद
जब रूप गोस्वामी मथुरा पहुँचे, तो उनकी भेंट सुबुद्धि राय से यमुना के तट पर ध्रुवघाट नामक स्थान पर हुई।


## Verse md.25.187
पूर्वे यबे सुबुद्धि-राय छिला गौड़े ‘अधिकारी’ ।
हुसेन-खाँ ‘सैयद’ करे ताहार चाकरी ॥१८७॥
*पूर्वे —पहले ; यबे —जब ; सुबुद्धि-राय —सुबुद्धि राय ; छिला —रहते थे ; गौड़े —बंगाल में ; अधिकारी —एक सम्मानित व्यक्ति ; हुसेन-खाँ —नवाब हुसैन खान ; सैयद —सैयद नामक ; करे —करता था ; ताहार चाकरी —उसकी नौकरी।*


### अनुवाद
पहले सुबुद्धि राय गौड़देश (बंगाल) में एक बहुत बड़े जमींदार थे। तब सैयद हुसेन खान उनका नौकर था।


## Verse md.25.188
दीघि खोदाइते तारे ‘मुन्सीफ’ कैला ।
छिद्र पाञा राय तारे चाबुक मारिला ॥१८८॥
*दीघि खोदाइते —एक बड़ी झील खोदने के लिए ; तारे —उसे (हुसैन शाह को) ; मुन्सीफ कैला —नियुक्त किया ; छिद्र पाञा —कुछ दोष पाकर ; राय —सुबुद्धि राय ने ; तारे —उसे ; चाबुक मारिला —चाबुक से मारा।*


### अनुवाद
सुबुद्धि राय ने हुसेन खान को एक बड़ी झील खुदवाने का काम सौंपा, किन्तु एक बार उसके काम में त्रुटि पाकर उन्होंने उसे कोड़े से मारा।


## Verse md.25.189
पाछे यबे हुसेन-खाँ गौड़े ‘राजा’ हइल ।
सुबुद्धि-रायेरे तिंहो बहु बाड़ाइल ॥१८९॥
*पाछे —बाद में ; यबे —जब ; हुसेन-खाँ —हुसेन खान ; गौड़े —बंगाल में ; राजा हइल —नवाब बना दिया गया (मुस्लिम सरकारा द्वारा) ; सुबुद्धि-रायेरे —सुबुद्धि राय का ; तिंहो —उसने ; बहु बाड़ाइल —ऐश्वर्य बढ़ा दिया।*


### अनुवाद
बाद में हुसेन खान केन्द्रीय मुसलमानी सरकार द्वारा नवाब नियुक्त किया गया। उसने कृतज्ञतावश सुबुद्धि राय के ऐश्वर्य में वृद्धि की।


## Verse md.25.190
तार स्त्री तार अङ्गे देखे मारणेर चिह्ने ।
सुबुद्धि-रायेरे मारिते कहे राजा-स्थाने ॥१९०॥
*तार स्त्री —उसकी पत्नी ; तार अङ्गे —उसके शरीर पर ; देखे —देखकर ; मारणेर चिह्ने —मार के निशान ; सुबुद्धि-रायेरे —सुबुद्धि राय को ; मारिते —मार डालने को ; कहे —कहती है ; राजा-स्थाने —राजा की उपस्थिति में।*


### अनुवाद
बाद में जब नवाब सैयद हुसेन खान की पत्नी ने उसके शरीर पर चाबुक के निशान देखे, तो उसने उससे सुबुद्धि राय की हत्या कर देने का आग्रह किया।


## Verse md.25.191
राजा कहे,——आमार पोष्टा राय हय ‘पिता’ ।
ताहारे मारिमु आमि,——भाल नहे कथा ॥१९१॥
*राजा कहे —राजा ने कहा ; आमार —मेरे ; पोष्टा —पालक ; राय —सुबुद्धि राय ; हय —हैं ; पिता —मेरे पिता के समान ; ताहारे मारिमु —उन्हें मारूँगा ; आमि —मैं ; भाल नहे कथा —यह अच्छा प्रस्ताव नहीं है।*


### अनुवाद
हुसेन खान ने उत्तर दिया, ‘‘सुबुद्धि राय ने बड़ी ही सावधानी से मेरा पालन-पोषण किया है। वे मेरे पिता तुल्य ही थे। अब तुम उन्हें मारने के लिए मुझसे कह रही हो। यह अच्छा प्रस्ताव नहीं है।’’


## Verse md.25.192
स्त्री कहे,——जाति लह’, यदि प्राणे ना मारिबे ।
राजा कहे,——जाति निले इँहो नाहि जीबे ॥१९२॥
*स्त्री कहे —पत्नी ने उत्तर दिया ; जाति लह’ —तो उसकी जाति ले लो ; यदि —यदि ; प्राणे ना मारिबे —आप उसको मारेंगे नहीं ; राजा कहे —राजा ने उत्तर दिया ; जाति निले —यदि मैं उसकी जाति ले लूँगा ; इँहो नाहि जीबे —तो वे जीवित नहीं रहेंगे।*


### अनुवाद
अन्तिम विकल्प के रूप में नवाब की पत्नी ने उपदेश दिया कि वह सुबुद्धि राय को अपनी जाति से भ्रष्ट करके उसे मुसलमान बना ले। किन्तु हुसेन खान ने कहा कि यदि वह ऐसा करेगा, तो सुबुद्धि राय जीवित नहीं रहेगा।


## Verse md.25.193
स्त्री मरिते चाहे, राजा सङ्कटे पड़िल ।
करोंयार पानि तार मुखे देओयाइल ॥१९३॥
*स्त्री —पत्नी ; मरिते चाहे —मारना चाहती है (सुबुद्धि राय को) ; राजा —राजा ; सङ्कटे पड़िल —दुविधा में पड़ गया ; करोंयार पानि —मुस्लिमों द्वारा प्रयोग किये जाने वाले पात्र से पानी ; तार मुखे —उसके सिर पर ; देओयाइल —जबदस्ती छिड़कवा दिया।*


### अनुवाद
उसके लिए यह संकट आ खड़ा हुआ, क्योंकि उसकी पत्नी सुबुद्धि राय को मार डालने के लिए आग्रह करती रही। अन्त में नवाब ने किसी मुसलमान के जल पीने के घड़े से सुबुद्धि राय के सिर के ऊपर थोड़ा-सा जल छिड़क दिया।


### तात्पर्य
५०० वर्ष पूर्व भारत में हिन्दू लोग इतने कट्टर थे कि यदि कोई मुसलमान अपने घड़े से थोड़ा जल किसी हिन्दू के ऊपर छिड़क दे , तो उस हिन्दू का तुरन्त ही समाज से बहिष्कार कर दिया जाता था। हाल ही में , १९४७ में बँटवारे के समय विशेष रूप से बंगाल में हिन्दुओं तथा मुसलमानों के बीच बड़ा दंगा हुआ। हिन्दुओं को जबरन गोमांस खिलाया गया , फलत: वे यह सोचकर रोने लगे कि वे मुसलमान हो गये हैं। वास्तव में भारत में मुसलमान किसी मुस्लिम देश से नहीं आये , किन्तु हिन्दुओं ने यह प्रथा बना ली थी कि यदि कोई किसी भी तरह मुसलमान से छू जाए , तो वह मुसलमान हो जाता है। रूप तथा सनातन गोस्वामी उच्च ब्राह्मण कुल में उत्पन्न हुए थे , किन्तु चूँकि उन्होंने मुसलमान सरकार में नौकरी करना स्वीकार किया था , इसलिए उन्हें मुसलमान माना जाता था। सुबुद्धि राय पर एक मुसलमान के घड़े से पानी छिड़का गया था , इसलिए उन्हें मुसलमान मान लिया गया। बाद में मुसलमान सम्राट औरंगजेब ने हिन्दुओं पर एक विशेष कर लगाया। हिन्दू समाज में पीड़ित होकर अनेक निम्न जाति के हिन्दुओं ने मुसलमान बनना श्रेयस्कर समझा। इस तरह मुसलमान जनसंख्या बढ़ती गई। बाद में ब्रिटिश सरकार ने हिन्दुओं तथा मुसलमानों को विभाजित करने की नीति बनाई और इस तरह इन दोनों के बीच दुर्भावना बनाये रखी। इसका परिणाम यह हुआ कि भारत दो टुकड़ों में—हिन्दुस्तान तथा पाकिस्तान में—बँट गया।

प्रारम्भिक इतिहास से ऐसा प्रतीत होता है कि सारी पृथ्वी एक ही संस्कृति—वैदिक संस्कृति—के अधीन थी। किन्तु धीरे-धीरे धार्मिक तथा सांस्कृतिक विभाजनों से साम्राज्य के खंड-खंड हो गये। अब यह पृथ्वी अनेक देशों , धर्मों तथा राजनैतिक दलों में विभाजित है। इन राजनैतिक तथा धार्मिक विभाजनों के होते हुए भी हम एक संस्कृति—कृष्णभावनामृत—के तले पुन: सबको एकत्रित होने का अनुमोदन करते हैं। लोगों को चाहिए कि एक ईश्वर कृष्ण को , एक शास्त्र भगवद्गीता को तथा एक ही कर्म भगवान् की भक्तिमयी सेवा को स्वीकार करें। इस तरह लोग पृथ्वी पर सुखपूर्वक रह सकेंगे और पर्याप्त अन्न उत्पन्न कर सकेंगे। ऐसे समाज में अभाव , दुर्भिक्ष या सांस्कृतिक अथवा धार्मिक ह्रास का प्रश्न ही नहीं रह जायेगा। तथाकथित जाति प्रणाली तथा राष्ट्रीय विभाजन बनावटी हैं। हमारे वैष्णव दर्शन के अनुसार ये सभी बाह्य शारीरिक उपाधियाँ हैं। कृष्णभावनामृत आन्दोलन शारीरिक उपाधियों पर आधारित नहीं है। यह तो आध्यात्मिक ज्ञान के स्तर पर एक दिव्य आन्दोलन है। यदि विश्व के लोग यह समझ लें कि जीवन का मुख्य सिद्धान्त आध्यात्मिक पहचान है , तो वे समझ सकेंगे कि आत्मा का कार्य सर्वोपरि आत्मा कृष्ण की सेवा करना है। जैसाकि भगवान् कृष्ण ने भगवद्गीता ( १५.७) में कहा है— ममैवांशो जीवलोके जीवभूत: सनातन: —‘‘ इस बद्ध जगत् में सारे जीव मेरे शाश्वत अंश हैं।’’ विभिन्न योनियों के सारे जीव कृष्ण की सन्तानें हैं। इसलिए वे सभी अपने आदि परम पिता कृष्ण की सेवा करने के निमित्त हैं। यदि इस दर्शन को स्वीकार कर लिया जाए , तो संयुक्त राष्ट्र द्वारा समस्त राष्ट्रों को एक सूत्र में जोड़ने में जो विफलता मिल रही है , उसकी क्षतिपूर्ति कृष्णभावनामृत आन्दोलन के द्वारा विश्वभर में हो जाए। हाल ही में हमने आस्ट्रेलिया के ईसाई नेताओं से , जिनमें मेलबोर्न का कैथोलिक बिशप भी सम्मिलित थे , बात की और वहाँ हर व्यक्ति धार्मिक चेतना की एकता के मामले में हमारे दर्शन से प्रसन्न था।


## Verse md.25.194
तबे सुबुद्धि-राय सेइ ‘छद्म’ पाञा ।
वाराणसी आइला, सब विषय छाड़िया ॥१९४॥
*तबे —तब ; सुबुद्धि-राय —सुबुद्धि राय ; सेइ —उस ; छद्म —बहाने ; पाञा —मौका पाकर ; वाराणसी आइला —वाराणसी आ गये ; सब —सभी ; विषय छाड़िया —भौतिक कार्यों की जिम्मेदारीयाँ त्यागकर।*


### अनुवाद
अपने ऊपर नवाब द्वारा जल छिड़के जाने को एक सुअवसर मानकर सुबुद्धि राय ने अपना परिवार तथा व्यापार छोड़ दिया और वाराणसी चले आये।


### तात्पर्य
ऐसा प्रतीत होता है कि सुबुद्धि राय एक बड़े जमींदार तथा सम्मानित व्यक्ति थे। किन्तु वे इस सामाजिक भ्रान्ति से नहीं बच सके कि यदि कोई मुसलमान अपने घड़े से किसी के मुँह पर जल छिड़क दे तो वह मुसलमान बन जाता है। वास्तव में वे अपना भौतिक जीवन त्यागकर अपने परिवार को छोड़ना चाह रहे थे। हिन्दु संस्कृति में चार आश्रम हैं—ब्रह्मचर्य , गृहस्थ , वानप्रस्थ तथा संन्यास। सुबुद्धि राय संन्यास ग्रहण करने की सोच रहे थे और कृष्ण की कृपा से उन्हें यह सुअवसर मिल गया। इसलिए वे अपना परिवार त्यागकर वाराणसी चले गये। वर्णाश्रम धर्म की प्रणाली अत्यन्त वैज्ञानिक है। यदि कोई वर्णाश्रम धर्म के अनुसार निर्देशित हो , तो अपने जीवन के अन्त में वह गृहस्थ जीवन से अवकाश प्राप्त करने के लिए सोचेगा। अत: ५० वर्ष की आयु में संन्यास अनिवार्य है।


## Verse md.25.195
प्रायश्चित्त पुछिला तिंहो पण्डितेर गणे ।
ताँरा कहे,——तप्त-घृत खाञा छाड़’ प्राणे ॥१९५॥
*प्रायश्चित्त —प्रायश्चित्त ; पुछिला —पूछा ; तिंहो —उन्होंने ; पण्डितेर गणे —वाराणसी के ब्राह्मण पण्डितों से ; ताँरा कहे —उन्होंने सुझाव दिया ; तप्त-घृत —गर्म घी ; खाञा —पीकर ; छाड़’ —त्याग दो ; प्राणे —अपने प्राण।*


### अनुवाद
जब सुबुद्धि राय ने वाराणसी के विद्वान ब्राह्मणों से पूछा कि किस तरह मुसलमान बनने का प्रायश्चित्त किया जाए, तो उन्होंने उपदेश दिया कि वे गर्म घी पीकर अपना प्राण छोड़ दें।


## Verse md.25.196
केह कहे,——एइ नहे, ‘अल्प’ दोष हय ।
शुनिया रहिला राय करिया संशय ॥१९६॥
*केह कहे —कुछ विद्वान ब्राह्मणों ने कहा ; एइ —यह ; नहे —नहीं ; अल्प —छोटा ; दोष —दोष ; हय —है ; शुनिया —सुनकर ; रहिला —रह गये ; राय —सुबुद्धि राय ; करिया —करके ; संशय —सन्देह।*


### अनुवाद
जब सुबुद्धि राय ने कुछ अन्य ब्राह्मणों से पूछा, तो उन्होंने कहा कि उन्होंने कोई गर्हित दोष (अपराध) नहीं किया, अत: उसे गरम घी पीकर प्राण नहीं त्यागना चाहिए। फलस्वरूप सुबुद्धि राय संशय में थे कि वे क्या करें?


### तात्पर्य
हिन्दू प्रथा का यह अन्य दृष्टान्त है। किसी एक दोष के प्रायश्चित्त के लिए एक ब्राह्मण कुछ उपदेश देगा , तो दूसरा उसके विपरीत बतायेगा। इसी तरह वकील और डाक्टर एकमत नहीं होते , कभी एक उपदेश देते हैं , तो कभी दूसरा। ब्राह्मणों के मतभेद के कारण सुबुद्धि राय और भी उद्विग्न हो गये। उनकी समझ में नहीं आ रहा था कि वे क्या करें।


## Verse md.25.197
तबे यदि महाप्रभु वाराणसी आइला ।
ताँरे मिलि’ राय आपन-वृत्तान्त कहिला ॥१९७॥
*तबे —उस समय ; यदि —जब ; महाप्रभु —श्री चैतन्य महाप्रभु ; वाराणसी आइला —वाराणसी आये ; ताँरे मिलि’ —उन्हें मिलकर ; राय —सुबुद्धि राय ने ; आपन-वृत्तान्त कहिला —अपनी स्थिति बताई।*


### अनुवाद
इसी उलझन में सुबुद्धि राय श्री चैतन्य महाप्रभु से मिले, जब वे वाराणसी में ठहरे थे। सुबुद्धि राय ने सारी स्थिति बतलाई और महाप्रभु से पूछा कि वे क्या करें।


## Verse md.25.198
प्रभु कहे,——इहाँ हैते याह’ वृन्दावन ।
निरन्तर कर कृष्ण-नाम-सङ्कीर्तन ॥१९८॥
*प्रभु कहे —श्री चैतन्य महाप्रभु ने सुझाव दिया ; इहाँ हैते —इस स्थान से ; याह’ वृन्दावन —वृन्दावन जाओ ; निरन्तर —निरन्तर ; कर —करो ; कृष्ण-नाम-सङ्कीर्तन —कृष्ण के पवित्र नाम का कीर्तन।*


### अनुवाद
महाप्रभु ने उन्हें उपदेश दिया, ‘‘तुम वृन्दावन जाओ और वहाँ हरे कृष्ण मन्त्र का निरन्तर कीर्तन करो।’’


### तात्पर्य
समस्त पापकर्मों का यही समाधान है। इस कलियुग में हर व्यक्ति अनेकानेक सामाजिक , राजनीतिक तथा धार्मिक असुविधाओं से कष्ट में है और स्वाभाविक है कि कोई भी सुखी नहीं है। इस युग के कल्मष के कारण हर व्यक्ति अल्पायु है। ऐसे अनेक मूर्ख तथा धूर्त हैं , जो लोगों को उपदेश देते रहते हैं कि ऐसा करो , वैसा करो। किन्तु जीवन के कष्टों से वास्तविक मुक्ति का अर्थ है , अगले जीवन की तैयारी। तथा देहान्तरप्राप्तिर्धीरस्तत्र न मुह्यति। मनुष्य को अपने आध्यात्मिक स्वरूप को प्राप्त करके भगवद्धाम लौट जाना चाहिए। इसकी सबसे सरल विधि वही है , जिसकी संस्तुति श्री चैतन्य महाप्रभु यहाँ कर रहे हैं। हमें भगवान् के पवित्र नाम का—हरे कृष्ण महामन्त्र का—निरन्तर कीर्तन करना चाहिए। श्री चैतन्य महाप्रभु के चरणचिह्नों पर चलते हुए यह कृष्णभावनामृत आन्दोलन इस विधि की संस्तुति सारे विश्व के लिए कर रहा है। हम कह रहे हैं , ‘‘ हरे कृष्ण महामन्त्र का कीतर्न करो , जीवन की सारी जटिलताओं से मुक्त बनो और भगवान् कृष्ण की अनुभूति करो। उनकी भक्तिमयी सेवा करो और अपने जीवन को पूर्ण बनाओ , जिससे भगवद्धाम लौट सको।’’


## Verse md.25.199
एक ‘नामाभासे’ तोमार पाप-दोष यबे ।
आर ‘नाम’ लइते कृष्ण-चरण पाइबे ॥१९९॥
*एक —एक ; नाम-आभासे —हरे कृष्ण महामन्त्र के शुद्ध जप के आभास द्वारा ; तोमार —तुम्हारे ; पाप-दोष यबे —सभी पापों के प्रभाव दूर हो जायेंगे ; आर —और फिर ; नाम लइते —भगवान् का शुद्ध नाम जपकर ; कृष्ण-चरण पाइबे —तुम्हें कृष्ण के चरणकमलों की शरण मिल जायेगी।*


### अनुवाद
श्री चैतन्य महाप्रभु ने सुबुद्धि राय को यह भी उपदेश दिया ‘‘हरे कृष्ण मन्त्र का जप प्रारम्भ करो और जब तुम्हारा जप प्राय: शुद्ध हो जायेगा, तब तुम्हारे सब पापकर्म के फल जाते रहेंगे। भलीभाँति जप करने के बाद तुम्हें कृष्ण के चरणकमलों में शरण मिल सकेगी।


### तात्पर्य
दस प्रकार के अपराधों को ध्यान में रखना होगा। प्रारम्भ में जब मनुष्य हरे कृष्ण महामन्त्र का जप करने की दीक्षा लेता है , तो अनेक अपराध होना स्वाभाविक है। अत: भक्त को इन अपराधों से बचने के लिए अत्यन्त सावधान रहना चाहिए और शुद्ध ढंग से जप करना चाहिए। इसका अर्थ यह नहीं है कि हरे कृष्ण महामन्त्र कभी शुद्ध होता है , तो कभी अशुद्ध। प्रत्युत भौतिक कल्मष के कारण जप करने वाला व्यक्ति अशुद्ध होता है। उसे अपने आपको शुद्ध करना होता है , जिससे पवित्र नाम का पूरा प्रभाव हो। निरपराध होकर भगवान् के पवित्र नाम का जप करने से मनुष्य को कृष्ण के चरणकमलों में तुरन्त शरण मिल जायेगी। इसका अर्थ यह हुआ कि शुद्ध रूप से जप करने से मनुष्य तुरन्त दिव्य पद को प्राप्त होता है। किन्तु हमें ध्यान देना होगा कि श्री चैतन्य महाप्रभु के आदेशों के अनुसार हरे कृष्ण मन्त्र के जप को आरम्भ करने के पूर्व मनुष्य को अपनी शुद्धि के लिए प्रतीक्षा नहीं करनी चाहिए। हम चाहे जिस दशा में हों , हमें तुरन्त जप करना प्रारम्भ कर देना चाहिए। हरे कृष्ण मन्त्र की शक्ति से हम क्रमश: समस्त भौतिक कल्मष से छुटकारा पा लेंगे और जीवन के चरम लक्ष्य , कृष्ण के चरणकमलों की शरण प्राप्त कर सकेंगे।


## Verse md.25.200
आर कृष्ण-नाम लैते कृष्ण-स्थाने स्थिति ।
महा-पातकेर हय एइ प्रायश्चित्ति ॥२००॥
*आर —आगे ; कृष्ण-नाम —हरे कृष्ण महामन्त्र ; लैते —निरन्तर जप करते हुए ; कृष्ण-स्थाने स्थिति —भगवान् कृष्ण के संग में स्थित होकर ; महा-पातकेर —सभी प्रकार के पापों का ; हय —होता है ; एइ —यह ; प्रायश्चित्ति —प्रायश्चित्त।*


### अनुवाद
‘‘जब तुम कृष्ण के चरणकमलों में स्थित होते हो, तो तुम्हें कोई पापमय कर्मफल छू नहीं सकता। सारे पापमय कार्यों का यही सबसे अच्छा समाधान है।’’


## Verse md.25.201
पाञा आज्ञा राय वृन्दावनेरे चलिला ।
प्रयाग, अयोध्या दिया नैमिषारण्ये आइला ॥२०१॥
*पाञा आज्ञा —आज्ञा पाकर ; राय —सुबुद्धि राय ; वृन्दावनेरे चलिला —वृन्दावन की ओर चल पड़े ; प्रयाग —इलाहाबाद ; अयोध्या —अयोध्या (भगवान् रामचन्द्र की राजधानी) ; दिया —मार्ग से ; नैमिषारण्ये आइला —नैमिषारण्य (लखनऊ के निकट एक स्थान) आ गये।*


### अनुवाद
इस तरह श्री चैतन्य महाप्रभु से वृन्दावन जाने की आज्ञा पाकर सुबुद्धि राय वाराणसी से चल पड़े और प्रयाग, अयोध्या तथा नैमिषारण्य होते हुए वृन्दावन की ओर गये।


## Verse md.25.202
कतक दिवस राय नैमिषारण्ये रहिला ।
प्रभु वृन्दावन हैते प्रयाग याइला ॥२०२॥
*कतक दिवस —कुछ दिनों तक ; राय —सुबुद्धि राय ; नैमिषारण्ये रहिला —नैमिषारण्य में रहे ; प्रभु —श्री चैतन्य महाप्रभु ; वृन्दावन हैते —वृन्दावन से ; प्रयाग —इलाहाबाद ; याइला —गये।*


### अनुवाद
सुबुद्धि राय कुछ काल तक नैमिषारण्य में रहे। उसी बीच श्री चैतन्य महाप्रभु वृन्दावन भ्रमण करने के बाद प्रयाग गये।


## Verse md.25.203
मथुरा आसिया राय प्रभु-वार्ता पाइल ।
प्रभुर लाग ना पाञा मने बड़ दु:ख हैल ॥२०३॥
*मथुरा आसिया —मथुरा पहुँचकर ; राय —सुबुद्धि राय ; प्रभु-वार्ता पाइल —महाप्रभु की सूचना प्राप्त की ; प्रभुर —भगवान् चैतन्य महाप्रभु की ; लाग —सूचना ; ना पाञा —न प्राप्त कर ; मने —मन में ; बड़ —बहुत अधिक ; दु:ख —दु:खी ; हैल —हुआ।*


### अनुवाद
मथुरा पहुँचने पर सुबुद्धि राय को महाप्रभु के कार्यक्रम की जानकारी मिली। वे अत्यन्त दु:खी हुए, क्योंकि वे महाप्रभु से सम्पर्क नहीं कर सके।


## Verse md.25.204
शुष्क-काष्ठ आनि’ राय वेचे मथुराते ।
पाँच छय पैसा हय एक एक बोझाते ॥२०४॥
*शुष्क-काष्ठ आनि’ —जंगल से सूखी लकड़ी लाकर ; राय —सुबुद्धि राय ; वेचे —बेचते थे ; मथुराते —मथुरा में ; पाँच छय —पाँच छ: ; पैसा —पैसे ; हय —होते ; एक एक बोझाते —एक-एक बोझ के।*


### अनुवाद
सुबुद्धि राय जंगल से सूखी लकड़ी बीनते और मथुरा शहर में लाकर उसे बेचते। उसे हर बोझ के लिए पाँच या छह पैसे मिलते।


## Verse md.25.205
आपने रहे एक पैसार चाना चाबाइया ।
आर पैसा बाणिया-स्थाने राखेन धरिया ॥२०५॥
*आपने —स्वयं ; रहे —रहते ; एक पैसार —एक पैसे का ; चाना —चना ; चाबाइया —चबाकर ; आर —शेष ; पैसा —चार या पाँच पैसे ; बाणिया-स्थाने —एक व्यापारी के पास ; राखेन —रखकर ; धरिया —जमा करवाते।*


### अनुवाद
सूखी लकड़ी बेचकर जीविकोपार्जन करने वाले सुबुद्धि राय एक पैसे के भुने चने चबाकर रहते और शेष पैसों को वे किसी बनिये के यहाँ जमा कर देते।


### तात्पर्य
उन दिनों बैंक-प्रणाली न थी जैसी कि आज पाश्चात्य देशों में पाई जाती है। यदि किसी के पास अधिक धन होता , तो वह उसे सामान्य रूप से किसी बनिये के यहाँ जमा कर देता था। यही बैंक-प्रणाली थी। सुबुद्धि राय अपना अतिरिक्त धन बनिये के पास जमा कर देते और आवश्यकता के समय खर्च करते। संन्यास आश्रम में रहते हुए धन बचाने की संस्तुति नहीं की जाती। फिर भी यदि कोई भगवान् या वैष्णव की सेवा के लिए धन बचाता है , तो वह स्वीकार्य है। यह उस सुबुद्धि राय का व्यवहार है , जो श्री चैतन्य महाप्रभु के अन्तरंग भक्तों में से एक है। श्रील रूप गोस्वामी भी इसी सिद्धान्त का पालन किय था। उन्होंने अपना पचास प्रतिशत धन ब्राह्मणों तथा वैष्णवों के माध्यम से कृष्ण की सेवा करने में व्यय किया था। उन्होंने अपना पचीस प्रतिशत धन अपने सम्बन्धियों को दिया था और पचीस प्रतिशत धन एक बनिये के पास जमा कर दिया था। चैतन्य-चरितामृत में ये विधियाँ अनुमोदित हैं। वैष्णव चाहे संन्यास आश्रम में हो या गृहस्थ आश्रम में , उसे पूर्ववर्ती आचार्यों द्वारा निर्धारित इन सिद्धान्तों का पालन करना चाहिए।


## Verse md.25.206
दु:खी वैष्णव देखि’ ताँरे करान भोजन ।
गौड़ीया आइले दधि, भात, तैल-मर्दन ॥२०६॥
*दु:खी वैष्णव —एक दु:खी वैष्णव ; देखि’ —देखकर ; ताँरे —उसे ; करान भोजन —भोजन करवाते थे ; गौड़ीया आइले —जब कोई बंगाली वैष्णव मथुरा आते ; दधि —दही ; भात —भात ; तैल-मर्दन —शरीर पर तेल की मालिश।*


### अनुवाद
सुबुद्धि राय अपनी बचत से मथुरा आने वाले बंगाली वैष्णवों को दही खरीदकर देते थे। वह उन्हें पका चावल (भात) तथा मालिश के लिए तेल देते। जब वह किसी दुखियारे वैष्णव को देखते, तो वे अपने धन का उपयोग उसे भोजन कराने में करते।


### तात्पर्य
बंगाली वैष्णवों के पालन हेतु एक विशेष सन्दर्भ है। गौड़ीय वैष्णव बंगाली वैष्णव होता है। उस समय चैतन्य महाप्रभु के अधिकांश भक्त गौड़ीय तथा उड़िया थे , जो बंगाल और उड़ीसा के निवासी थे। आज भी बंगाल तथा उड़ीसा में उनके लाखों अनुयायी हैं। बंगाली मुख्य भोजन के रूप में भात खाने के आदी हैं। जब वे उत्तर में मथुरा गये , तो उन्होंने देखा कि वहाँ के लोग सामान्यतया रोटी खाते थे। बंगाली इस भोजन को पचा नहीं सकते थे , क्योंकि वे भात खाने के आदी थे। अत: जब सुबुद्धि राय किसी बंगाली वैष्णव को मथुरा में आया देखते , तो वे उसे भात देते। बंगाली लोग सरसों के तेल की मालिश भी करते हैं। हर हालत में सुबुद्धि राय वैष्णवों की सेवा उनकी आवश्यकताओं के अनुसार करना चाहते थे। इसीलिए वे मथुरा में खाये जाने वाले भोजन को (रोटी को) जल्दी पचाने के लिए दही देते थे।


## Verse md.25.207
रूप-गोसाञि, आइले ताँरे बहु प्रीति कैला ।
आपन-सङ्गे लञा ‘द्वादश वन’ देखाइला ॥२०७॥
*रूप-गोसाञि —रूप गोस्वामी ; आइले —जब आये (मथुरा) ; ताँरे —उन्हें ; बहु —अत्यन्त ; प्रीति —प्रेम ; कैला —दिखाया ; आपन-सङ्गे लञा —रूप गोस्वामी को अपने साथ लेकर ; द्वादश वन —वृन्दावन के बारह वन ; देखाइला —दिखाये।*


### अनुवाद
जब रूप गोस्वामी मथुरा आये, तो सुबुद्धि राय प्रेम तथा स्‍नेहवश अनेक प्रकार से उनकी सेवा करना चाहते थे। वे स्वयं रूप गोस्वामी को वृन्दावन के बारहों वन दिखाने ले गये।


### तात्पर्य
श्रील रूप गोस्वामी हुसेन शाह की सरकार में मन्त्री थे और हुसेन शाह सुबुद्धि राय को भी जानता था , क्योंकि बचपन में वह उसका नौकर था। ऐसा प्रतीत होता है कि सुबुद्धि राय वृद्ध थे , फिर भी मथुरा में रहते हुए उन्होंने रूप गोस्वामी को वृन्दावन के बारह वन दिखलाये।


## Verse md.25.208
मास-मात्र रूप-गोसाञि रहिला वृन्दावने ।
शीघ्र चलि’ आइला सनातनानुसन्धाने ॥२०८॥
*मास-मात्र —मात्र एक महीना ; रूप-गोसाञि —रूप गोस्वामी ; रहिला —रहे ; वृन्दावने —वृन्दावन में ; शीघ्र —बहुत जल्दी ; चलि’ आइला —वापस लौट गये ; सनातन-अनुसन्धाने —सनातन गोस्वामी को खोजने के लिए।*


### अनुवाद
रूप गोस्वामी मथुरा तथा वृन्दावन में सुबुद्धि राय के साथ एक मास तक रहे। इसके बाद वे अपने ज्येष्ठ भाई सनातन गोस्वामी की खोज करने के लिए वृन्दावन से चल पड़े।


## Verse md.25.209
गङ्गा-तीर-पथे प्रभु प्रयागेरे आइला ।
ताहा शुनि’ दुइ-भाइ से पथे चलिला ॥२०९॥
*गङ्गा-तीर-पथे —गंगा नदी के किनारे के मार्ग पर ; प्रभु —श्री चैतन्य महाप्रभु ; प्रयागेरे आइला —प्रयाग आ गये ; ताहा शुनि’ —यह जानकारी पाकर ; दुइ-भाइ —रूप तथा अनुपम दोनों भाई ; से पथे चलिला —उस मार्ग पर चल पड़े।*


### अनुवाद
जब रूप गोस्वामी ने सुना कि श्री चैतन्य महाप्रभु गंगा नदी के तट के मार्ग से होकर प्रयाग चले गये हैं, तो रूप तथा उनका भाई अनुपम महाप्रभु से मिलने उसी मार्ग से होकर गये।


## Verse md.25.210
एथा सनातन गोसाञि प्रयागे आसिया ।
मथुरा आइला सरान राज-पथ दिया ॥२१०॥
*एथा —यहाँ (दूसरी ओर) ; सनातन गोसाञि —सनातन गोस्वामी ; प्रयागे आसिया —प्रयाग आकर ; मथुरा आइला —वृन्दावन आ गये ; सरान —सीधे ; राज-पथ दिया —राजमार्ग से।*


### अनुवाद
प्रयाग पहुँचकर सनातन गोस्वामी श्री चैतन्य महाप्रभु की आज्ञा का पालन करते हुए राज मार्ग से होकर वृन्दावन गये।


### तात्पर्य
यह विशेष महत्त्वपूर्ण बात है , क्योंकि जब सनातन गोस्वामी बंगाल से बनारस गये थे , तो राजनैतिक कारणों से वे राजमार्ग से होकर नहीं गये थे। किन्तु बनारस में श्री चैतन्य महाप्रभु से मिलने के बाद उन्हें राजमार्ग से होकर मथुरा होते हुए वृन्दावन जाने का आदेश हुआ। दूसरे शब्दों में , उन्हें उपदेश दिया गया कि वे अपनी राजनैतिक स्थिति से न डरें।


## Verse md.25.211
मथुराते सुबुद्धि-राय ताहारे मिलिला ।
रूप-अनुपम-कथा सकलि कहिला ॥२११॥
*मथुराते —मथुरा में ; सुबुद्धि-राय —सुबुद्धि राय ; ताहारे मिलिला —उनसे मिले ; रूप-अनुपम-कथा —रूप तथा अनुपम की खबर ; सकलि —सारी ; कहिला —बताई।*


### अनुवाद
जब सनातन गोस्वामी सुबुद्धि राय से मथुरा में मिले, तो उन्होंने उनके छोटे भाइयों रूप गोस्वामी तथा अनुपम के विषय में सब कुछ बतलाया।


## Verse md.25.212
गङ्गा-पथे दुइ-भाइ राज-पथे सनातन ।
अतएव ताँहा सने ना हैल मिलन ॥२१२॥
*गङ्गा-पथे —गंगा के किनारे के मार्ग पर ; दुइ-भाइ —रूप तथा अनुपम दोनों भाई ; राज-पथे —राजमार्ग पर ; सनातन —सनातन गोस्वामी ; अतएव —इस कारण ; ताँहा सने —उनके साथ ; ना हैल मिलन —मिलाप नहीं हुआ।*


### अनुवाद
चूँकि सनातन गोस्वामी आम मार्ग से होकर वृन्दावन गये और रूप गोस्वामी तथा अनुपम गंगातट के मार्ग से होकर गये, अत: वे एक दूसरे से नहीं मिल पाये।


## Verse md.25.213
सुबुद्धि-राय बहु स्‍नेह करे सनातने ।
व्यवहार-स्‍नेह सनातन नाहि माने ॥२१३॥
*सुबुद्धि-राय —सुबुद्धि राय ; बहु —बहुत ; स्‍नेह —स्‍नेह ; करे —करने लगे ; सनातने —सनातन गोस्वामी को ; व्यवहार-स्‍नेह —पूर्व सम्बन्ध के कारण प्रेम और स्‍नेह ; सनातन —सनातन गोस्वामी ; नाहि माने —स्वीकार करने में संकोच कर रहे थे।*


### अनुवाद
सुबुद्धि राय तथा सनातन गोस्वामी संन्यास ग्रहण करने के पूर्व एक दूसरे को जानते थे। अत: सुबुद्धि राय ने सनातन गोस्वामी के साथ बहुत स्‍नेह प्रदर्शित किया, किन्तु सनातन गोस्वामी उसके भाव तथा स्‍नेह को स्वीकार करने में संकोच कर रहे थे।


## Verse md.25.214
महा-विरक्त सनातन भ्रमेन वने वने ।
प्रति-वृक्षे, प्रति-कुञ्जे रहे रात्रि-दिने ॥२१४॥
*महा-विरक्त —महान् वैरागी ; सनातन —सनातन गोस्वामी ; भ्रमेन —भ्रमण करते ; वने वने —एक वन से दूसरे वन ; प्रति-वृक्षे —प्रत्येक वृक्ष के नीचे ; प्रति-कुञ्जे —प्रत्येक कुंज में ; रहे रात्रि-दिने —दिन-रात रहते।*


### अनुवाद
संन्यास आश्रम में अत्यन्त उन्नत होने के कारण सनातन गोस्वामी एक वन से दूसरे वन में घूमा करते और कभी-भी पत्थर के बने किसी भी निवासस्थान में आश्रय नहीं लेते थे। वे वृक्षों के नीचे, अथवा कुंजों के नीचे दिन-रात रहा करते।


## Verse md.25.215
मथुरा-माहात्म्य-शास्त्र सङ्ग्रह करिया ।
लुप्त-तीर्थ प्रकट कैला वनेते भ्रमिया ॥२१५॥
*मथुरा-माहात्म्य —मथुरा की महिमा का वर्णन करने वाले ; शास्त्र —ग्रन्थ ; सङ्ग्रह करिया —संग्रह करके ; लुप्त-तीर्थ —लुप्त तीर्थस्थान ; प्रकट —खोजना ; कैला —किया ; वनेते भ्रमिया —वन में घूमकर।*


### अनुवाद
श्रील सनातन गोस्वामी ने मथुरा में पुरातत्व खनन के विषय में कुछ पुस्तकें एकत्र कीं और वन में भ्रमण करके उन सारे तीर्थस्थानों का पुनरुद्धार किया।


## Verse md.25.216
एइ-मत सनातन वृन्दावनेते रहिला ।
रूप-गोसाञि दुइ-भाइ काशीते आइला ॥२१६॥
*एइ-मत —इस प्रकार ; सनातन —सनातन गोस्वामी ; वृन्दावनेते रहिला —वृन्दावन में रहे ; रूप-गोसाञि —रूप गोस्वामी ; दुइ-भाइ —दोनों भाई ; काशीते आइला —वाराणसी आ गये।*


### अनुवाद
सनातन गोस्वामी वृन्दावन में बने रहे और रूप गोस्वामी तथा अनुपम वाराणसी लौट आये।


## Verse md.25.217
महाराष्ट्रीय द्विज, शेखर, मिश्र-तपन ।
तिन-जन सह रूप करिला मिलन ॥२१७॥
*महाराष्ट्रीय द्विज —महाराष्ट्र का ब्राह्मण ; शेखर —चन्द्रशेखर ; मिश्र-तपन —तपन मिश्र ; तिन-जन —इन तीन लोगों के ; सह —साथ ; रूप —रूप गोस्वामी ; करिला मिलन —मिले।*


### अनुवाद
जब रूप गोस्वामी बनारस आये, तो वे महाराष्ट्रीय ब्राह्मण, चन्द्रशेखर तथा तपन मिश्र से मिले।


## Verse md.25.218
शेखरेर घरे वासा, मिश्र-घरे भिक्षा ।
मिश्र-मुखे शुने सनातने प्रभुर ‘शिक्षा’ ॥२१८॥
*शेखरेर घरे वासा —चन्द्रशेखर के घर में निवास ; मिश्र-घरे भिक्षा —तपन मिश्र के घर में भिक्षा ; मिश्र-मुखे —तपन मिश्र के मुख से ; शुने —सुना ; सनातने —सनातन गोस्वामी को ; प्रभुर शिक्षा —श्री चैतन्य महाप्रभु के उपदेश।*


### अनुवाद
वाराणसी में रूप गोस्वामी चन्द्रशेखर के घर में रहे और तपन मिश्र के घर प्रसाद ग्रहण किया। इस तरह उन्होंने वाराणसी में श्री चैतन्य महाप्रभु द्वारा सनातन गोस्वामी को दी गई शिक्षाओं को सुना।


## Verse md.25.219
काशीते प्रभुर चरित्र शुनि’ तिनेर मुखे ।
सन्न्यासीरे कृपा शुनि’ पाइला बड़ सुखे ॥२१९॥
*काशीते —वाराणसी (काशी) में ; प्रभुर —श्री चैतन्य महाप्रभु के ; चरित्र —कार्यकलाप ; शुनि’ —सुनकर ; तिनेर मुखे —तीनों लोगों के मुख से ; सन्न्यासीरे कृपा —मायावादी संन्यासियों के प्रति की गई कृपा ; शुनि’ —के विषय में सुनकर ; पाइला —उन्हें प्राप्त हुआ ; बड़ सुखे —अत्यन्त आनन्द।*


### अनुवाद
वाराणसी में रहते हुए रूप गोस्वामी ने श्री चैतन्य महाप्रभु के समस्त कार्यकलापों के विषय में सुना। जब उन्होंने मायावादी संन्यासियों का उनके द्वारा किये गये उद्धार के विषय में सुना, तो वे बहुत सुखी हुए।


## Verse md.25.220
महाप्रभुर उपर लोकेर प्रणति देखिया ।
सुखी हैला लोक-मुखे कीर्तन शुनिया ॥२२०॥
*महाप्रभुर —श्री चैतन्य महाप्रभु ; उपर —पर ; लोकेर —लोगों का ; प्रणति देखिया —समर्पण देखकर ; सुखी हैला —अत्यन्त सुखी हुए ; लोक-मुखे —जनसामान्य के मुख से ; कीर्तन शुनिया —वर्णन सुनकर।*


### अनुवाद
जब रूप गोस्वामी ने देखा कि वाराणसी के सारे लोगों ने श्री चैतन्य महाप्रभु का आदर किया है, तो वे अत्यन्त सुखी हुए। यहाँ तक कि उन्होंने सामान्य लोगों से भी कहानियाँ सुनीं।


## Verse md.25.221
दिन दश रहि’ रूप गौड़े यात्रा कैल ।
सनातन-रूपेर एइ चरित्र कहिल ॥२२१॥
*दिन दश —लगभग दस दिन ; रहि’ —रहकर ; रूप —रूप गोस्वामी ; गौड़े यात्रा कैल —बंगाल लौट गये ; सनातन-रूपेर —श्री सनातन गोस्वामी और रूप गोस्वामी का ; एइ —यह ; चरित्र —चरित्र ; कहिल —मैंने बताया।*


### अनुवाद
वाराणसी में लगभग दस दिन रुककर रूप गोस्वामी बंगाल लौट गये। इस तरह मैंने रूप तथा सनातन के कार्यकलापों का वर्णन किया है।


## Verse md.25.222
एथा महाप्रभु यदि नीलाद्रि चलिला ।
निर्जन वन-पथे याइते महा सुख पाइला ॥२२२॥
*एथा —दूसरी ओर ; महाप्रभु —श्री चैतन्य महाप्रभु ; यदि —जब ; नीलाद्रि चलिला —जगन्नाथ पुरी लौट गये ; निर्जन वन-पथे —एकान्त वन में मार्ग पर ; याइते —जाते हुए ; महा सुख पाइला —अत्यन्त प्रसन्नता का अनुभव किया।*


### अनुवाद
जब श्री चैतन्य महाप्रभु जगन्नाथ पुरी लौट रहे थे, तब वे एकान्त जंगल से होकर निकले और ऐसा करने में उन्हें परम सुख प्राप्त हुआ।


## Verse md.25.223
सुखे चलि’ आइसे प्रभु बलभद्र-सङ्गे ।
पूर्ववत्मृगादि-सङ्गे कैला नाना-रङ्गे ॥२२३॥
*सुखे —आनन्ददायक वातावरण में ; चलि’ आइसे —वापस लौटे ; प्रभु —श्री चैतन्य महाप्रभु ; बलभद्र-सङ्गे —बलभद्र भट्टाचार्य नामक सेवक के साथ ; पूर्व-वत् —पहले की तरह ; मृग-आदि-सङ्गे —जंगल के पशुओं के साथ ; कैला —की ; नाना-रङ्गे —अनेक आनन्ददायक लीलाएँ।*


### अनुवाद
श्री चैतन्य महाप्रभु प्रसन्नतापूर्वक अपने सेवक बलभद्र भट्टाचार्य के साथ जगन्नाथ पुरी लौट आये। महाप्रभु ने पहले की ही तरह जंगल के पशुओं के साथ अनेक मनोहर क्रीड़ाएँ कीं।


## Verse md.25.224
आठारनालाते आसि’ भट्टाचार्य ब्राह्मणे ।
पाठाञा बोलाइला निज-भक्त-गणे ॥२२४॥
*आठारनालाते —जगन्नाथ पुरी के समीप आठारनाला नामक स्थान पर ; आसि’ —आकर ; भट्टाचार्य ब्राह्मणे —बलभद्र भट्टाचार्य नामक ब्राह्मण को ; पाठाञा —भेजकर ; बोलाइला —बुलवाया ; निज-भक्त-गणे —अपने अन्तरंग संगियों को।*


### अनुवाद
जब श्री चैतन्य महाप्रभु जगन्नाथ पुरी के निकट आठारनाला नामक स्थान पर पहुँचे, तो उन्होंने बलभद्र भट्टाचार्य को अपने भक्तों को बुला लाने के लिए भेजा।


## Verse md.25.225
शुनिया भक्तेर गण येन पुनरपि जीला ।
देहे प्राण आइले, येन इन्द्रिय उठिला ॥२२५॥
*शुनिया —सुनकर ; भक्तेर गण —भक्तों की भीड़ ; येन —जैसे ; पुनरपि —फिर ; जीला —जी उठी ; देहे —शरीर में ; प्राण आइले —प्राण लौट आये ; येन —जैसे ; इन्द्रिय —इन्द्रियाँ ; उठिला —विचलित हो गईं।*


### अनुवाद
बलभद्र भट्टाचार्य से महाप्रभु के आगमन का समाचार सुनकर भक्तगण इतने सुखी हुए मानों उन्हें अपने प्राण वपास मिले हो। ऐसा लग रहा था मानों उनके शरीरों में पुन: चेतना लौट आई हो। उनकी इन्द्रियाँ भी चलायमान हो उठीं।


## Verse md.25.226
आनन्दे विह्वल भक्त-गण धाञा आइला ।
नरेन्द्रे आसिया सबे प्रभुरे मिलिला ॥२२६॥
*आनन्दे —महान् आनन्द में ; विह्वल —विभोर ; भक्त-गण —सभी भक्त ; धाञा आइला —भागकर आये ; नरेन्द्रे आसिया —नरेन्द्र सरोवर के किनारे आकर ; सबे —वे सब ; प्रभुरे —श्री चैतन्य महाप्रभु से ; मिलिला —मिले।*


### अनुवाद
परम आनन्द से विह्वल होकर सारे भक्त दौड़कर महाप्रभु से भेंट करने आये। वे उनसे विख्यात झील नरेन्द्र सरोवर के तट पर मिले।


## Verse md.25.227
पुरी-भारतीर प्रभु वन्दिलेन चरण ।
दोंहे महाप्रभुरे कैला प्रेम-आलिङ्गन ॥२२७॥
*पुरी —परमानन्द पुरी ; भारतीर —तथा ब्रह्मानन्द भारती के ; प्रभु —भगवान् श्री चैतन्य महाप्रभु ने ; वन्दिलेन चरण —चरणों की वन्दना की ; दोंहे —दोनों वरिष्ठ सन्यासियों ने ; महाप्रभुरे —श्री चैतन्य महाप्रभु को ; कैला —किया ; प्रेम-आलिङ्गन —प्रेम में आलिंगन।*


### अनुवाद
जब परमानन्द पुरी तथा ब्रह्मानन्द भारती श्री चैतन्य महाप्रभु से मिले, तो महाप्रभु ने अपने गुरु के इन गुरु-भाइयों को सादर नमस्कार किया। तब उन दोनों ने प्रेमपूर्वक महाप्रभु का आलिंगन किया।


## Verse md.25.228
दामोदर-स्वरूप, पण्डित-गदाधर ।
जगदानन्द, काशीश्वर, गोविन्द, वक्रेश्वर ॥२२८॥
*दामोदर-स्वरूप —स्वरूप दामोदर ; पण्डित-गदाधर —गदाधर पण्डित ; जगदानन्द —जगदानन्द ; काशीश्वर —काशीश्वर ; गोविन्द —गोविन्द ; वक्रेश्वर —वक्रेश्वर।*


### अनुवाद
स्वरूप दामोदर, गदाधर पण्डित, जगदानन्द, काशीश्वर, गोविन्द तथा वक्रेश्वर—ये सारे भक्त महाप्रभु से मिलने आये।


## Verse md.25.229
काशी-मिश्र, प्रद्युम्न-मिश्र, पण्डित-दामोदर ।
हरिदास-ठाकुर, आर पण्डित-शङ्कर ॥२२९॥
*काशी-मिश्र —काशी मिश्र ; प्रद्युम्न-मिश्र —प्रद्युम्न मिश्र ; पण्डित-दामोदर —दामोदर पण्डित ; हरिदास-ठाकुर —हरिदास ठाकुर ; आर —तथा ; पण्डित-शङ्कर —शंकर पण्डित।*


### अनुवाद
काशी मिश्र, प्रद्युम्न मिश्र, दामोदर पण्डित, हरिदास ठाकुर तथा शंकर पण्डित भी महाप्रभु से मिलने वहाँ आये।


## Verse md.25.230
आर सब भक्त प्रभुर चरणे पड़िला ।
सबा आलिङ्गिया प्रभु प्रेमाविष्ट हैला ॥२३०॥
*आर सब भक्त —अन्य सारे भक्त ; प्रभुर —श्री चैतन्य महाप्रभु के ; चरणे पड़िला —चरणकमलों में गिर गये ; सबा आलिङ्गिया —उन सब का आलिंगन करके ; प्रभु —श्री चैतन्य महाप्रभु ; प्रेम-आविष्ट —प्रेमभाव में विभोर ; हैला —हो गये।*


### अनुवाद
अन्य सारे भक्त भी आये और महाप्रभु के चरणकमलों पर गिर पड़े। बदले में श्री चैतन्य महाप्रभु ने अत्यन्त प्रेमविभोर होकर उन सबका आलिंगन किया।


## Verse md.25.231
आनन्द-समुद्रे भासे सब भक्त-गणे ।
सबा लञा चले प्रभु जगन्नाथ-दरशने ॥२३१॥
*आनन्द-समुद्रे —दिव्य आनन्द के समुद्र में ; भासे —तैरने लगे ; सब भक्त-गणे —सभी भक्तगण ; सबा लञा —उन सबको लेकर ; चले —चले ; प्रभु —श्री चैतन्य महाप्रभु ; जगन्नाथ-दरशने —जगन्नाथ भगवान् के दर्शन करने के लिए।*


### अनुवाद
इस तरह वे सब आनन्द सागर में मग्न हो गये। तत्पश्चात् महाप्रभु तथा उनके सारे भक्त अर्चाविग्रह-दर्शन के लिए जगन्नाथ मन्दिर की ओर बढ़े।


## Verse md.25.232
जगन्नाथ देखि’ प्रभु प्रेमाविष्ट हैला ।
भक्त-सङ्गे बहु-क्षण नृत्य-गीत कैला ॥२३२॥
*जगन्नाथ देखि’ —भगवान् जगन्नाथ को देखकर ; प्रभु —श्री चैतन्य महाप्रभु ; प्रेम-आविष्ट हैला —प्रेम तथा स्‍नेह से भावविभोर हो गये ; भक्त-सङ्गे —भक्तों के संग में ; बहु-क्षण —लम्बे समय तक ; नृत्य-गीत कैला —नृत्य तथा कीर्तन किया।*


### अनुवाद
ज्योंही श्री चैतन्य महाप्रभु ने मन्दिर में जगन्नाथ का दर्शन किया, वे तुरन्त प्रेमाविष्ट हो गये। वे लम्बे समय तक अपने भक्तों के साथ कीर्तन तथा नृत्य करते रहे।


## Verse md.25.233
जगन्नाथ-सेवक आनि’ माला-प्रसाद दिला ।
तुलसी पड़िछा आसि’ चरण वन्दिला ॥२३३॥
*जगन्नाथ-सेवक —भगवान् जगन्नाथ के पुजारी सेवकों ने ; आनि’ —लाकर ; माला-प्रसाद दिला —फूलों की माला तथा प्रसाद दिया ; तुलसी पड़िछा —तुलसी नामक मन्दिर के सेवक ने ; आसि’ —आकर ; चरण वन्दिला —महाप्रभु के चरणों की वन्दना की।*


### अनुवाद
पुरोहितगण तुरन्त ही उन सबके लिए फूल-मालाएँ तथा प्रसाद ले आये। मन्दिर का तुलसी नामक चौकीदार भी आया और उसने श्री चैतन्य महाप्रभु को नमस्कार किया।


## Verse md.25.234
‘महाप्रभु आइला’——ग्रामे कोलाहल हैल ।
सार्वभौम, रामानन्द, वाणीनाथ मिलिल ॥२३४॥
*महाप्रभु आइला —श्री चैतन्य महाप्रभु आ गये ; ग्रामे —गाँव में ; कोलाहल हैल —खबर फैल गई ; सार्वभौम —सार्वभौम ; रामानन्द —रामानन्द ; वाणीनाथ —वाणीनाथ ; मिलिल —मिलने आये।*


### अनुवाद
जब यह समाचार प्रचारित हो गया कि श्री चैतन्य महाप्रभु जगन्नाथ पुरी में आ गये हैं, तो सार्वभौम भट्टाचार्य, रामानन्द राय तथा वाणीनाथ राय आदि भक्त उनसे मिलने आये।


## Verse md.25.235
सबा सङ्गे लञा प्रभु मिश्र-वासा आइला ।
सार्वभौम, पण्डित-गोसाञि निमन्त्रण कैला ॥२३५॥
*सबा सङ्गे लञा —उन सबको साथ लेकर ; प्रभु —श्री चैतन्य महाप्रभु ; मिश्र-वासा आइला —काशी मिश्र के घर आ गये ; सार्वभौम —सार्वभौम भट्टाचार्य ; पण्डित-गोसाञि —गदाधर पण्डित ने ; निमन्त्रण कैला —महाप्रभु को प्रसाद के लिए निमंत्रित किया।*


### अनुवाद
तब महाप्रभु तथा उनके भक्त काशी मिश्र के निवासस्थान पर गये। सार्वभौम भट्टाचार्य तथा पण्डित गोसांइ ने भी महाप्रभु को अपने घरों में भोजन करने के लिए आमन्त्रित किया।


## Verse md.25.236
प्रभु कहे,——‘‘महा-प्रसाद आन’ एइ स्थाने ।
सबा-सङ्गे इहाँ आजि करिमु भोजने’’ ॥२३६॥
*प्रभु कहे —श्री चैतन्य महाप्रभु ने कहा ; महा-प्रसाद आन’ —महाप्रसाद लाओ ; एइ स्थाने —इस स्थान पर ; सबा-सङ्गे —सबके साथ ; इहाँ —यहाँ ; आजि —आज ; करिमु भोजने —मैं भोजन करूँगा।*


### अनुवाद
उनका आमन्त्रण स्वीकार करके महाप्रभु ने उनसे कहा कि वे सारा प्रसाद वहीं ले आयें, जिससे वे अपने भक्तों के साथ भोजन कर सकें।


## Verse md.25.237
तबे दुँहे जगन्नाथ-प्रसाद आनिल ।
सबा-सङ्गे महाप्रभु भोजन करिल ॥२३७॥
*तबे —फिर ; दुँहे —सार्वभौम तथा पण्डित गोसांइ ; जगन्नाथ-प्रसाद आनिल —जगन्नाथ का महाप्रसाद ले आये ; सबा-सङ्गे —उन सबके साथ ; महाप्रभु —श्री चैतन्य महाप्रभु ने ; भोजन करिल —भोजन किया।*


### अनुवाद
श्री चैतन्य महाप्रभु का आदेश पाकर सार्वभौम भट्टाचार्य तथा पण्डित गोसांइ दोनों जगन्नाथ मन्दिर से पर्याप्त प्रसाद ले आये। तब महाप्रभु ने अपने स्थान पर सबके साथ भोजन किया।


## Verse md.25.238
एइ त’ कहिलुँ,——प्रभु देखि’ वृन्दावन ।
पुन: करिलेन यैछे नीलाद्रि गमन ॥२३८॥
*एइ त’ कहिलुँ —इस प्रकार मैंने वर्णन किया ; प्रभु —श्री चैतन्य महाप्रभु ने ; देखि’ वृन्दावन —वृन्दावन घूमकर ; पुन: —फिर ; करिलेन —की ; यैछे —कैसे ; नीलाद्रि गमन —जगन्नाथ पुरी वापसी।*


### अनुवाद
इस तरह मैंने इसका वर्णन किया कि श्री चैतन्य महाप्रभु किस तरह वृन्दावन से जगन्नाथ पुरी लौट आये।


## Verse md.25.239
इहा येइ श्रद्धा करि’ करये श्रवण ।
अचिरात्पाय सेइ चैतन्य-चरण ॥२३९॥
*इहा —यह ; येइ —जो भी ; श्रद्धा करि’ —श्रद्धा तथा प्रेम के साथ ; करये श्रवण —सुनता है ; अचिरात् —अति शीघ्र ही ; पाय —प्राप्त करता है ; सेइ —वह ; चैतन्य-चरण —श्री चैतन्य महाप्रभु के चरणकमल।*


### अनुवाद
जो भी श्रद्धा तथा प्रेम के साथ श्री चैतन्य महाप्रभु की लीलाओं को सुनता है, वह शीघ्र ही उनके चरणकमलों की शरण प्राप्त करता है।


## Verse md.25.240
मध्य-लीलार करिलुँ एइ दिग्दरशन ।
छय वत्सर कैला यैछे गमनागमन ॥२४०॥
*मध्य-लीलार —इस मध्यलीला नामक खंड का ; करिलुँ —मैंने किया है ; एइ दिक्-दरशन —सार ; छय वत्सर —लगातार छह वर्ष तक ; कैला —किया ; यैछे —कैसे ; गमन-आगमन —आना और जाना।*


### अनुवाद
इस तरह मैंने मध्यलीला का सारांश दिया है, जोकि श्री चैतन्य महाप्रभु की जगन्नाथ पुरी आने-जाने की यात्राओं का वर्णन है। निस्सन्देह, महाप्रभु छह वर्षों तक निरन्तर इधर से उधर यात्रा करते रहे।


## Verse md.25.241
शेष अष्टादश वत्सर नीलाचले वास ।
भक्त-गण-सङ्गे करे कीर्तन-विलास ॥२४१॥
*शेष अष्टादश वत्सर —शेष अठारह वर्ष ; नीलाचले वास —जगन्नाथ पुरी में निवास ; भक्त-गण-सङ्गे —भक्तों के साथ ; करे —करते रहे ; कीर्तन-विलास —हरे कृष्ण मन्त्र के कीर्तन की लीलाएँ।*


### अनुवाद
चौबीस वर्ष की आयु में संन्यास ग्रहण करने के बाद श्री चैतन्य महाप्रभु चौबीस वर्षों तक और जीवित रहे। इनमें से छह वर्षों तक वे भारत-भर में विस्तृत यात्राएँ करते रहे—कभी जगन्नाथ पुरी आते तो कभी वहाँ से बाहर जाते। छह वर्षों तक यात्रा करने के बाद महाप्रभु ने जगन्नाथ पुरी में निवास किया और अपने जीवन के शेष अठारह वर्षों तक वहीं रहे। इन अठारह वर्षों में वे मुख्यतया अपने भक्तों के साथ हरे कृष्ण कीर्तन करते रहे।


## Verse md.25.242
मध्य-लीलार क्रम एबे करि अनुवाद ।
अनुवाद कैले हय कथार आस्वाद ॥२४२॥
*मध्य-लीलार क्रम —मध्यलीला में वर्णित लीलाओं का क्रमिक वर्णन ; एबे —अब ; करि —मैं करता हूँ ; अनुवाद —अनुवाद ; अनुवाद कैले —इस प्रकार अनुवाद करके ; हय —होता है ; कथार आस्वाद —सभी विषयों का आस्वादन।*


### अनुवाद
अब मैं मध्यलीला के सारे अध्यायों का क्रमवार पुन: अवलोकन करूँगा, जिससे इन विषयों के दिव्य गुणों का आस्वादन किया जा सके।


## Verse md.25.243
प्रथम परिच्छेदे——शेष-लीलार सूत्र-गण ।
तथि-मध्ये कोन भागेर विस्तार वर्णन ॥२४३॥
*प्रथम परिच्छेदे —प्रथम अध्याय में ; शेष-लीलार सूत्र-गण —श्री चैतन्य महाप्रभु की अन्तिम लीलाओं का संक्षेप में वर्णन ; तथि-मध्ये —उसमें ; कोन भागेर —ग्रन्थ के कुछ भाग का ; विस्तार वर्णन —विस्तृत वर्णन।*


### अनुवाद
प्रथम अध्याय में मैंने अन्त्यलीला की रूपरेखा दी है। इस अध्याय में महाप्रभु की उन कुछ लीलाओं का विस्तृत वर्णन है, जो उनके जीवन के अन्तिम काल में घटीं।


## Verse md.25.244
द्वितीय परिच्छेदे——प्रभुर प्रलाप-वर्णन ।
तथि-मध्ये नाना-भावेर दिग्दरशन ॥२४४॥
*द्वितीय परिच्छेदे —दूसरे अध्याय में ; प्रभुर —श्री चैतन्य महाप्रभु के ; प्रलाप-वर्णन —एक पागल व्यक्ति की तरह व्यवहार का वर्णन ; तथि-मध्ये —उसी में ; नाना-भावेर —विभिन्न भावों का ; दिक्-दरशन —संकेत।*


### अनुवाद
द्वितीय अध्याय में मैंने श्री चैतन्य महाप्रभु के द्वारा पागल व्यक्ति जैसी बातें करने का वर्णन किया है। इस अध्याय में यह इंगित किया गया है कि श्री चैतन्य महाप्रभु किस तरह विभिन्न भावभंगिमाएँ प्रकट करते थे।


## Verse md.25.245
तृतीय परिच्छेदे——प्रभुर कहिलुँ सन्न्यास ।
आचार्येर घरे यैछे करिला विलास ॥२४५॥
*तृतीय परिच्छेदे —तीसरे अध्याय में ; प्रभुर —श्री चैतन्य महाप्रभु का ; कहिलुँ —मैंने वर्णन किया ; सन्न्यास —संन्यास ग्रहण ; आचार्येर घरे —अद्वैत आचार्य के घर पर ; यैछे —किस प्रकार ; करिला विलास —अपनी लीलाओं का आनन्द लिया।*


### अनुवाद
तीसरे अध्याय में मैंने महाप्रभु द्वारा संन्यास ग्रहण करने तथा अद्वैत आचार्य के घर पर उनके द्वारा अपनी लीलाओं का आस्वादन करने का वर्णन किया है।


## Verse md.25.246
चतुर्थे——माधव पुरीर चरित्र-आस्वादन ।
गोपाल स्थापन, क्षीर-चुरिर वर्णन ॥२४६॥
*चतुर्थे —चोथे अध्याय में ; माधव पुरीर —माधवेन्द्र पुरी के ; चरित्र-आस्वादन —चरित्र का आस्वादन ; गोपाल स्थापन —गोपाल की स्थापना ; क्षीर-चुरिर वर्णन —रेमुणा में गोपीनाथ के खीर चुराने का वर्णन।*


### अनुवाद
चौथे अध्याय में मैंने माधवेन्द्र पुरी द्वारा गोपाल अर्चाविग्रह की स्थापना का तथा गोपीनाथ द्वारा रेमुणा में खीरपात्र चुराने का वर्णन किया है।


## Verse md.25.247
पञ्चमे——साक्षि-गोपाल-चरित्र-वर्णन ।
नित्यानन्द कहे, प्रभु करेन आस्वादन ॥२४७॥
*पञ्चमे —पाँचवे अध्याय में ; साक्षि-गोपाल —साक्षी गोपाल ; चरित्र-वर्णन —चरित्र का वर्णन ; नित्यानन्द कहे —भभ नित्यानन्द वर्णन करते हैं ; प्रभु —चैतन्य महाप्रभु ; करेन आस्वादन —आस्वादन करते हैं।*


### अनुवाद
पाँचवे अध्याय में मैंने साक्षीगोपाल की कथा कही है। इसे नित्यानन्द प्रभु ने सुनाया था और श्री चैतन्य महाप्रभु ने सुना था।


## Verse md.25.248
षष्ठे——सार्वभौमेर करिला उद्धार ।
सप्तमे——तीर्थ-यात्रा, वासुदेव निस्तार ॥२४८॥
*षष्ठे —छठे अध्याय में ; सार्वभौमेर —सार्वभौम भट्टाचार्य का ; करिला उद्धार —महाप्रभु ने उद्धार किया ; सप्तमे —सातवें अध्याय में ; तीर्थ-यात्रा —विभिन्न तीर्थों की यात्रा ; वासुदेव निस्तार —वासुदेव का उद्धार।*


### अनुवाद
छठे अध्याय में मैंने बतलाया है कि सार्वभौम भट्टाचार्य का उद्धार कैसे हुआ और सातवें अध्याय में महाप्रभु द्वारा विभिन्न तीर्थस्थलों की यात्रा करने और उनके द्वारा वासुदेव के उद्धार का वर्णन किया है।


## Verse md.25.249
अष्टमे——रामानन्द-संवाद विस्तार ।
आपने शुनिला ‘सर्व-सिद्धान्तेर सार’ ॥२४९॥
*अष्टमे —आठवें अध्याय में ; रामानन्द-संवाद विस्तार —श्री रामानन्द राय के साथ विस्तृत चर्चा ; आपने —स्वयं ; शुनिला —सुना ; सर्व —सब ; सिद्धान्तेर —सिद्धान्तों का ; सार —सार।*


### अनुवाद
आठवें अध्याय में मैंने रामानन्द राय के साथ महाप्रभु के विस्तृत संवाद का उल्लेख किया है। रामानन्द द्वारा दिये गये समस्त वैदिक साहित्य के सार को महाप्रभु ने स्वयं सुना।


## Verse md.25.250
नवमे——कहिलुँ दक्षिण-तीर्थ-भ्रमण ।
दशमे——कहिलुँ सर्व-वैष्णव-मिलन ॥२५०॥
*नवमे —नौंवे अध्याय में ; कहिलुँ —मैंने वर्णन किया ; दक्षिण-तीर्थ-भ्रमण —दक्षिण भारत की तीर्थयात्रा ; दशमे —दसवें अध्याय में ; कहिलुँ —मैंने वर्णन किया ; सर्व-वैष्णव-मिलन —सभी भक्तों से मिलन।*


### अनुवाद
नौवें अध्याय में मैंने महाप्रभु की दक्षिण भारत एवं विविध तीर्थस्थानों की यात्रा का वर्णन किया है। दसवें अध्याय में मैंने महाप्रभु के सभी भक्तों से मिलन का वर्णन किया है।


## Verse md.25.251
एकादशे——श्री-मन्दिरे ‘बेड़ा-सङ्कीर्तन’ ।
द्वादशे——गुण्डिचा-मन्दिर-मार्जन-क्षालन ॥२५१॥
*एकादशे —ग्यारहवें अध्याय में ; श्री-मन्दिरे —जगन्नाथ मन्दिर में ; बेड़ा-सङ्कीर्तन —सर्वत्र हरे कृष्ण महामन्त्र का कीर्तन ; द्वादशे —बारहवें अध्याय में ; गुण्डिचा-मन्दिर —गुंडीचा नामक मन्दिर की ; मार्जन-क्षालन —सफाई और धुलाई।*


### अनुवाद
ग्यारहवें अध्याय में मैंने उस हरे कृष्ण महामन्त्र के महान् संकीर्तन का वर्णन किया है, जिससे महाप्रभु घिरे थे। बारहवें अध्याय में मैंने गुण्डिचा मन्दिर की सफाई और धुलाई का वर्णन किया है।


## Verse md.25.252
त्रयोदशे——रथ-आगे प्रभुर नर्तन ।
चतुर्दशे——‘हेरा-पञ्चमी’-यात्रा-दरशन ॥२५२॥
*त्रयोदशे —तेरहवें अध्याय में ; रथ-आगे —जगन्नाथ रथ के सामने ; प्रभुर नर्तन —भगवान् चैतन्य महाप्रभु का नृत्य ; चतुर्दशे —चौदहवें अध्याय में ; हेरा-पञ्चमी —हेरा पंचमी , जो रथ यात्रा के पाँचवे दिन आती है ; यात्रा —उत्सव ; दरशन —दर्शन।*


### अनुवाद
तेरहवें अध्याय में मैंने जगन्नाथजी के रथ के आगे-आगे श्री चैतन्य महाप्रभु के नृत्य का वर्णन किया है। चौदहवें अध्याय में हेरापंचमी उत्सव का विवरण दिया गया है।


## Verse md.25.253
तार मध्ये व्रज-देवीर भावेर श्रवण ।
स्वरूप कहिला, प्रभु कैला आस्वादन ॥२५३॥
*तार मध्ये —उसमें ; व्रज-देवीर —गोपियों के ; भावेर —भावों का ; श्रवण —श्रवण ; स्वरूप कहिला —स्वरूप दामोदर गोस्वामी ने वर्णन किया ; प्रभु —श्री चैतन्य महाप्रभु ने ; कैला आस्वादन —आस्वादन किया।*


### अनुवाद
चौदहवें अध्याय में ही स्वरूप दामोदर द्वारा गोपियों के भाव का वर्णन और श्री चैतन्य महाप्रभु द्वारा उसका आस्वादन भी दिया गया है।


## Verse md.25.254
पञ्चदशे——भक्तेर गुण श्री-मुखे कहिल ।
सार्वभौम-घरे भिक्षा, अमोघ तारिल ॥२५४॥
*पञ्चदशे —पन्द्रहवें अध्याय में ; भक्तेर —भक्तों के ; गुण —गुणों का ; श्री-मुखे कहिल —स्वयं चैतन्य महाप्रभु ने वर्णन किया ; सार्वभौम-घरे —सार्वभौम के घर पर ; भिक्षा —प्रसाद ग्रहण कर ; अमोघ तारिल —उन्होंने अमोघ का उद्धार किया।*


### अनुवाद
पन्द्रहवें अध्याय में मैंने यह बतलाया है कि श्री चैतन्य महाप्रभु ने अपने भक्तों के गुणों की अत्यधिक प्रशंसा कैसे की और सार्वभौम भट्टाचार्य के घर पर दोपहर का भोजन कैसे ग्रहण किया। उस समय उन्होंने अमोघ का उद्धार किया।


## Verse md.25.255
षोड़शे——वृन्दावन-यात्रा गौड़-देश-पथे ।
पुन: नीलाचले आइला, नाटशाला हैते ॥२५५॥
*षोड़शे —सोलहवें अध्याय में ; वृन्दावन-यात्रा —वृन्दावन यात्रा के लिए चलकर ; गौड़-देश-पथे —बंगाल राज्य के मार्ग से ; पुन: —फिर ; नीलाचले आइला —जगन्नाथ पुरी लौट आये ; नाटशाला हैते —कानाइ नाटशाला से।*


### अनुवाद
सोलहवें अध्याय में श्री चैतन्य महाप्रभु का वृन्दावन के लिए प्रस्थान और बंगाल होकर यात्रा करने का वर्णन है। बाद में महाप्रभु कानाइ नाटशाला से जगन्नाथ पुरी लौट आये।


## Verse md.25.256
सप्तदशे——वनपथे मथुरा-गमन ।
अष्टादशे——वृन्दावन-विहार-वर्णन ॥२५६॥
*सप्तदशे —सत्रहवें अध्याय में ; वन-पथे —वन के मार्ग से ; मथुरा-गमन —चैतन्य महाप्रभु का मथुरा गमन ; अष्टादशे —अठारहवें अध्याय में ; वृन्दावन-विहार-वर्णन —उनके वृन्दावन विहार का वर्णन।*


### अनुवाद
सत्रहवें अध्याय में मैंने झारखण्ड के विकट जंगल से होकर महाप्रभु की यात्रा और मथुरा में उनके आगमन का वर्णन किया है। अठारहवें अध्याय में मैंने वृन्दावन के जंगल में महाप्रभु के भ्रमण का वर्णन दिया है।


## Verse md.25.257
ऊनविंशे——मथुरा हैते प्रयाग-गमन ।
तार मध्ये श्री-रूपेरे शक्ति-सञ्चारण ॥२५७॥
*ऊनविंशे —उन्नीसवें अध्याय में ; मथुरा हैते —मथुरा से ; प्रयाग-गमन —प्रयाग जाना ; तार मध्ये —उसमें ; श्री-रूपेरे —श्री रूप गोस्वामी को ; शक्ति-सञ्चारण —भक्ति के प्रचार की शक्ति प्रदान करना।*


### अनुवाद
उन्नीसवें अध्याय में मैंने इस बात का वर्णन किया है कि महाप्रभु मथुरा से प्रयाग लौट आते हैं और श्री रूप गोस्वामी को भक्ति का प्रसार करने के लिए शक्ति प्रदान करते हैं।


## Verse md.25.258
विंशति परिच्छेदे——सनातनेर मिलन ।
तार मध्ये भगवानेर स्वरूप-वर्णन ॥२५८॥
*विंशति परिच्छेदे —बीसवें अध्याय में ; सनातनेर मिलन —सनातन गोस्वामी से मिलन ; तार मध्ये —उसमें ; भगवानेर —पूर्ण पुरुषोत्तम भगवान् के ; स्वरूप-वर्णन —स्वरूप का वर्णन।*


### अनुवाद
बीसवें अध्याय में सनातन गोस्वामी से महाप्रभु की भेंट का वर्णन हुआ है। महाप्रभु ने विस्तार से पूर्ण पुरुषोत्तम भगवान् के स्वरूप का वर्णन किया है।


## Verse md.25.259
एकविंशे——कृष्णैश्वर्य-माधुर्य वर्णन ।
द्वाविंशे——द्विविध साधन-भक्तिर विवरण ॥२५९॥
*एक-विंशे —इक्कीसवें अध्याय में ; कृष्ण-ऐश्वर्य —कृष्ण के ऐश्वर्य की ; माधुर्य —मधुरता का ; वर्णन —वर्णन ; द्वा-विंशे —बाइसवें अध्याय में ; द्वि-विध —दो प्रकार की ; साधन-भक्तिर —साधना भक्ति का ; विवरण —वर्णन।*


### अनुवाद
इक्कीसवें अध्याय में कृष्ण के सौन्दर्य तथा ऐश्वर्य का वर्णन है और बाइसवें अध्याय में भक्ति सम्पन्न करने के दो प्रकारों का वर्णन है।


## Verse md.25.260
त्रयोविंशे——प्रेम-भक्ति-रसेर कथन ।
चतुर्विंशे——‘आत्मारामा:’-श्लोकार्थ वर्णन ॥२६०॥
*त्रय:-विंशे —तेईसवें अध्याय में ; प्रेम-भक्ति —भगवत्प्रेम के ; रसेर —रस का ; कथन —वर्णन ; चतु:-विंशे —चौबीसवें अध्याय में ; आत्मारामा: —आत्माराम नामक ; श्लोक-अर्थ —श्लोक के अर्थ का ; वर्णन —वर्णन।*


### अनुवाद
तेईसवें अध्याय में दिव्य भक्ति के रसों का वर्णन हुआ है और चौबीसवें अध्याय में महाप्रभु द्वारा आत्माराम श्लोक की व्याख्या दी गई है।


## Verse md.25.261
पञ्चविंशे——काशी-वासीरे वैष्णव-करण ।
काशी हैते पुन: नीलाचले आगमन ॥२६१॥
*पञ्च-विंशे —पच्चीसवें अध्याय में ; काशी-वासीरे —वाराणसी (काशी) के निवासियों का ; वैष्णव-करण —वैष्णव बनना ; काशी हैते —काशी से ; पुन: —फिर ; नीलाचले आगमन —जगन्नाथ पुरी (नीलाचल) वापस लौटना।*


### अनुवाद
पच्चीसवें अध्याय में काशीवासियों के वैष्णव बनने तथा वाराणसी से महाप्रभु के पुन: नीलाचल चले जाने का वर्णन है।


## Verse md.25.262
पञ्चविंशति परिच्छेदे एइ कैलुँ अनुवाद ।
याहार श्रवणे हय ग्रन्थार्थ-आस्वाद ॥२६२॥
*पञ्च-विंशति परिच्छेदे —पच्चीसवें अध्याय में ; एइ —यह ; कैलुँ अनुवाद —मैंने फिर वर्णन किया ; याहार श्रवणे —जिसे सुनकर ; हय —होता है ; ग्रन्थ-अर्थ-आस्वाद —ग्रन्थ के विषयों का ज्ञान।*


### अनुवाद
इस तरह मैंने इन लीलाओं का सार पच्चीसवें अध्याय में दे दिया है। इन्हें सुनकर इस शास्त्र के सम्पूर्ण तात्पर्य को समझा जा सकता है।


## Verse md.25.263
सङ्क्षेपे कहिलुँ एइ मध्य-लीलार सार ।
कोटि-ग्रन्थे वर्णन ना याय इहार विस्तार ॥२६३॥
*सङ्क्षेपे —संक्षेप में ; कहिलुँ —मैंने वर्णन किया है ; एइ —यह ; मध्य-लीलार सार —मध्यलीला का सार ; कोटि-ग्रन्थे —करोड़ों ग्रन्थों में ; वर्णन —वर्णन ; ना याय —सम्भव नहीं है ; इहार विस्तार —इसका विस्तार।*


### अनुवाद
मैंने अब मध्यलीला के सम्पूर्ण विषय का सारांश दे दिया है। इन लीलाओं का विस्तृत वर्णन करोड़ों पुस्तकों में भी नहीं किया जा सकता।


## Verse md.25.264
जीव निस्तारिते प्रभु भ्रमिला देशे-देशे ।
आपने आस्वादि’ भक्ति करिला प्रकाशे ॥२६४॥
*जीव निस्तारिते —सभी पतित जीवों का उद्धार करने के लिए ; प्रभु —श्री चैतन्य महाप्रभु ; भ्रमिला —भ्रमण किया ; देशे-देशे —अनेक प्रदेशों में ; आपने —स्वयं ; आस्वादि’ —आस्वादन करके ; भक्ति —भक्ति का ; करिला —किया ; प्रकाशे —प्राकट्य।*


### अनुवाद
समस्त पतितात्माओं का उद्धार करने के लिए महाप्रभु ने देश-प्रदेश में भ्रमण किया। उन्होंने भक्ति के दिव्य आनन्द का स्वयं आस्वादन किया और उसी के साथ-साथ भक्ति मत का सर्वत्र प्रसार किया।


### तात्पर्य
देश-भर में भक्ति मत का प्रचार करने के लिए श्री चैतन्य महाप्रभु ने भारत के विभिन्न भागों की स्वयं यात्रा की। उन्होंने स्वयं भी दिव्य कार्यकलापों का आस्वादन किया। उन्होंने अपने व्यक्तिगत आचरण से भक्तों के लिए आदर्श स्थापित किया। अर्थात् सबको भक्ति का प्रसार करना चाहिए। उन्होंने विशेष रूप से अपने भक्तों को शिक्षा दी कि विश्वभर में इस सन्देश के प्रचार के लिए सारे भारतीयों को निर्देश दें , क्योंकि उस समय महाप्रभु विश्व के अन्य भागों की यात्रा नहीं कर सकते थे। उन्होंने दो आदेश दे रखे हैं :

‘‘ सारे भारतवासियों को श्री चैतन्य महाप्रभु के सम्प्रदाय को गम्भीरता से लेना चाहिए और भक्ति अंगीकार करके अपने जीवन को सफल बनाना चाहिए। अपना जीवन सफल बनाने के बाद उन्हें समस्त मानव जाति के उपकार हेतु इस सन्देश को सारे विश्व में प्रचारित करना चाहिए।’’ ( चैतन्य-चरितामृत , आदि ९.४१) वैष्णव की रुचि सदैव पर-उपकार में रहती है। प्रह्लाद महाराज की भी इसी में रुचि थी। वे केवल अपना उद्धार नहीं चाहते थे , प्रत्युत वे उन समस्त पतितात्माओं का उद्धार करना चाहते थे , जो भक्ति के ज्ञान से रहित हैं और अपनी बुद्धि का दुरुपयोग भौतिक शरीर के क्षणिक लाभ के लिए करते हैं। श्री चैतन्य महाप्रभु यह भी चाहते थे कि उनका सन्देश सारे विश्व में प्रचारित हो।

‘‘ हर नगर तथा हर ग्राम में मेरे नाम का कीर्तन सुनाई पड़ेगा।’’ ( चैतन्य-भागवत , अन्त्य ४.१२६)

श्री चैतन्य महाप्रभु के चरणचिह्नों का अनुसरण करते हुए हम सारे विश्व में उनका सन्देश प्रसारित करने का यत्न कर रहे हैं। उनकी कृपा से लोग इस आन्दोलन को गम्भीरतापूर्वक ले रहे हैं। निस्सन्देह , हमारी पुस्तकें पाश्चात्य देशों में , विशेषकर अमरीका तथा यूरोप में बड़ी संख्या में वितरित की जा रही हैं। यहाँ तक कि इन देशों के ईसाई भी इस कृष्णभावनामृत आन्दोलन के महत्त्व की प्रशंसा कर रहे हैं और मानव समाज के सर्वोच्च लाभ के लिए एक हो जाना चाहते हैं। इसलिए श्री चैतन्य महाप्रभु के अनुयायियों को चाहिए कि इस आन्दोलन को गम्भीरता से लें और इसे विश्व के गाँव-गाँव तथा नगर-नगर में उसी तरह प्रचारित करें , जिस तरह स्वयं श्री चैतन्य महाप्रभु ने किया था।


## Verse md.25.265
कृष्ण-तत्त्व, भक्ति-तत्त्व, प्रेम-तत्त्व सार ।
भाव-तत्त्व, रस-तत्त्व, लीला-तत्त्व आर ॥२६५॥
*कृष्ण-तत्त्व —कृष्ण तत्त्व ; भक्ति-तत्त्व —भक्ति का तत्त्व ; प्रेम-तत्त्व —भगवत्प्रेम का तत्त्व ; सार —सार ; भाव-तत्त्व —भाव तत्त्व ; रस-तत्त्व —दिव्य रसों का तत्त्व ; लीला-तत्त्व —भगवान् की लीलाओं का रहस्य ; आर —भी।*


### अनुवाद
कृष्णभावना का अर्थ है कृष्ण के सत्य को, भक्ति के सत्य को, भगवत्प्रेम के सत्य को, भावात्मक प्रेम के सत्य को, दिव्य रसों के सत्य को तथा भगवान् की लीलाओं के सत्य को समझना।


## Verse md.25.266
श्री-भागवत-तत्त्व-रस करिला प्रचारे ।
कृष्ण-तुल्य भागवत, जानाइला संसारे ॥२६६॥
*श्री-भागवत-तत्त्व-रस — श्रीमद्भागवत के तत्त्व तथा दिव्य रस का ; करिला प्रचारे —चैतन्य महाप्रभु ने विस्तृत प्रचार किया ; कृष्ण-तुल्य —कृष्ण से अभिन्न ; भागवत — श्रीमद्भागवत ; जानाइला संसारे —समस्त संसार में प्रचार किया।*


### अनुवाद
श्री चैतन्य महाप्रभु ने दिव्य सत्यों का तथा श्रीमद्भागवत के रसों का स्वयं प्रचार किया है। श्रीमद्भागवत तथा पूर्ण पुरुषोत्तम भगवान् अभिन्न हैं, क्योंकि श्रीमद्भागवत श्रीकृष्ण का शब्द अवतार है।


## Verse md.25.267
भक्त लागि’ विस्तारिला आपन-वदने ।
काहाँ भक्त-मुखे कहाइ शुनिला आपने ॥२६७॥
*भक्त लागि’ —अपने भक्तों के लिए ; विस्तारिला —विस्तारपूर्वक वर्णन किया ; आपन-वदने —स्वयं अपने मुख से ; काहाँ —कभी-कभी ; भक्त-मुखे —भक्तों के मुख से ; कहाइ —बुलवाकर ; शुनिला आपने —स्वयं सुना।*


### अनुवाद
श्री चैतन्य महाप्रभु ने श्रीमद्भागवत के प्रयोजन का प्रचार किया। उन्होंने कभी अपने भक्तों के लाभ के लिए स्वयं उपदेश दिया और कभी अपने किसी भक्त को बोलने के लिए शक्ति प्रदान करके स्वयं सुना।


### तात्पर्य
श्री चैतन्य महाप्रभु ने आदर्श शिक्षक या आचार्य की तरह श्रीमद्भागवत की विस्तृत व्याख्या स्वयं की। कभी-कभी वे अपने भक्तों को भी बोलने के लिए शक्ति प्रदान करते और स्वयं सुना करते। आचार्य को अपने शिष्यों को इसी विधि से शिक्षा देनी चाहिए। उसे न केवल स्वयं भागवत-सम्प्रदाय का वर्णन करना चाहिए , अपितु इस दिव्य विषय पर बोलने के लिए अपने शिष्यों को भी प्रशिक्षित करना चाहिए।


## Verse md.25.268
श्री-चैतन्य-सम आर कृपालु वदान्य ।
भक्त-वत्सल ना देखि त्रिजगते अन्य ॥२६८॥
*श्री-चैतन्य-सम —श्री चैतन्य महाप्रभु के समान ; आर —कोई और ; कृपालु —दयालु ; वदान्य —उदार ; भक्त-वत्सल —भक्तों के प्रति स्‍नेहशील ; ना देखि —मैं नहीं देखता ; त्रि-जगते —तीनों लोकों में ; अन्य —कोई और।*


### अनुवाद
तीनों लोकों के भीतर सारे विवेकशील व्यक्ति इस प्रमाण को स्वीकार करते हैं कि श्री चैतन्य महाप्रभु से न तो कोई अधिक कृपालु तथा वदान्य है और न उनके समान अपने भक्तों पर अन्य कोई इतना वत्सल है।


## Verse md.25.269
श्रद्धा करि’ एइ लीला शुन, भक्त-गण ।
इहार प्रसादे पाइबा चैतन्य-चरण ॥२६९॥
*श्रद्धा करि’ —श्रद्धा रखकर ; एइ लीला —श्री चैतन्य महाप्रभु की ये लीलाएँ ; शुन —सुनो ; भक्त-गण —हे भक्तों ; इहार प्रसादे —इस दिव्य श्रवण से ; पाइबा —आप प्राप्त कर लोगे ; चैतन्य-चरण —श्री चैतन्य महाप्रभु के चरणकमल।*


### अनुवाद
सारे भक्तों को श्री चैतन्य महाप्रभु की लीलाओं को श्रद्धापूर्वक तथा प्रेमपूर्वक सुनना चाहिए। इस तरह भगवत्कृपा से उनके चरणकमलों में शरण प्राप्त हो सकती है।


## Verse md.25.270
इहार प्रसादे पाइबा कृष्ण-तत्त्व-सार ।
सर्व-शास्त्र-सिद्धान्तेर इहाँ पाइबा पार ॥२७०॥
*इहार प्रसादे —श्री चैतन्य महाप्रभु की ये शिक्षाएँ सुनकर ; पाइबा —तुम प्राप्त करोगे ; कृष्ण-तत्त्व-सार —कृष्ण तत्त्व का सार ; सर्व-शास्त्र —सभी प्रामाणिक शास्त्रों के ; सिद्धान्तेर —सिद्धान्तों की ; इहाँ —यहाँ ; पाइबा —प्राप्त करोगे ; पार —परम सीमा।*


### अनुवाद
श्री चैतन्य महाप्रभु की लीलाओं को समझने से मनुष्य कृष्ण के विषय में सत्य को समझ सकता है। और कृष्ण को समझने पर वह विविध प्रामाणिक शास्त्रों में वर्णित सारे ज्ञान की सीमा को समझ सकता है।


### तात्पर्य
जैसाकि भगवद्गीता ( ७.३) में श्रीकृष्ण ने कहा है :

‘‘ हजारों मनुष्यों में से कोई एक मनुष्य पूर्णता के लिए प्रयत्न करता है और जिन लोगों ने पूर्णता प्राप्त कर ली है , उनमें से मुश्किल से कोई एक मुझे तत्त्व से जानता है।’’

कृष्ण को समझ पाना बहुत कठिन है , किन्तु यदि कोई श्री चैतन्य महाप्रभु के भक्ति सम्प्रदाय के माध्यम से श्रीमद्भागवत को समझने का प्रयास करता है , तो वह निस्सन्देह सहज ही कृष्ण को समझ सकता है। यदि कोई किसी तरह से कृष्ण को समझ लेता है , तो उसका जीवन सार्थक हो जाता है। पुन: , जैसाकि भगवद्गीता ( ४.९) में कृष्ण ने कहा है :

‘‘ जो मेरे प्राकट्य तथा कर्मों की दिव्य प्रकृति को जानता है , वह शरीर का परित्याग करने के बाद पुन: इस भौतिक जगत् में जन्म नहीं लेता , अपितु हे अर्जुन , वह मेरे सनातन धाम को प्राप्त करता है।’’


## Verse md.25.271
*कृष्ण-लीला अमृत-सार —भगवान् कृष्ण की लीलाएँ नित्य आनन्द का सार हैं ; तार शत शत धार —इस नित्य आनन्द की धारा सैंकड़ो प्रवाहों में ; दश-दिके —दसों दिशाओं में ; वहे —बहती हैं ; याहा हैते —जिससे ; से —वे ; चैतन्य-लीला —श्री चैतन्य महाप्रभु की लीलाएँ ; हय —हैं ; सरोवर अक्षय —एक दिव्य नित्य सरोवर ; मन:-हंस —मेरे हंस रूपी मन ; चराह’ —कृपया विचरण करें ; ताहाते —उस सरोवर में।*


### अनुवाद
कृष्ण की लीलाएँ समस्त अमृत का सार हैं और वह अमृत सैकड़ों धाराओं में सभी दिशाओं में बहता है। श्री चैतन्य महाप्रभु की लीलाएँ सनातन सरोवर हैं। मनुष्य को चाहिए कि इस दिव्य सरोवर में अपने मनरूपी हंस को तैरने दे।


### तात्पर्य
आध्यात्मिक ज्ञान का सार श्री चैतन्य महाप्रभु की लीलाओं में पाया जाता है और वे भगवान् कृष्ण की लीलाओं से अभिन्न हैं। यही ज्ञान का सार है। जिस ज्ञान में श्री चैतन्य महाप्रभु तथा कृष्ण का ज्ञान सम्मिलित नहीं होता , वह व्यर्थ है। श्री चैतन्य महाप्रभु की कृपा से भगवान् कृष्ण की लीलाओं का अमृत लाखों नदियों के रूप में विभिन्न दिशाओं में प्रवाहित हो रहा है। किसी को यह नहीं सोचना चाहिए कि श्री चैतन्य महाप्रभु की लीलाएँ कृष्ण-लीलाओं से भिन्न हैं। कहा गया है— श्रीकृष्णचैतन्य , राधाकृष्ण नहे अन्य । ‘‘चैतन्य महाप्रभु राधा और कृष्ण के सम्मिश्रण रूप हैं।’’ इस तरह श्री चैतन्य महाप्रभु की लीलाओं को समझे बिना कोई व्यक्ति राधा-कृष्ण को नहीं समझ सकता। इसीलिए श्रील नरोत्तम दास ठाकुर ने गाया है— रूपरघुनाथपदे हैबे आकुति॒/ कबे हाम बुझब से युगल पिरीति —‘‘ वह समय कब आयेगा , जब मैं छ: गोस्वामियों द्वारा छोड़े गये ग्रन्थों का अध्ययन करने के लिए आकुल होऊँगा ? तब मैं राधा तथा कृष्ण की माधुर्य लीलाओं को समझने के लिए सक्षम हो सकूँगा।’’ चैतन्य महाप्रभु ने श्रील रूप गोस्वामी तथा श्रील सनातन गोस्वामी को स्वयं शक्ति प्रदान की थी। उन्हीं का अनुसरण करते हुए अन्य छ: गोस्वामी श्री चैतन्य महाप्रभु तथा उनके सन्देश को समझ सके। मनुष्य को परम्परा पद्धति में गोस्वामियों से श्रीकृष्ण चैतन्य तथा श्रीकृष्ण के विषय में समझना चाहिए। यह कृष्णभावनामृत आन्दोलन गोस्वामियों के चरणचिह्नों पर चलने का भरसक प्रयत्न कर रहा है। नरोत्तम दास ठाकुर कहते हैं— एइ छय गोसाञि याँर , मुइ ताँर दास —‘‘ मैं छहों गोस्वामियों का दास हूँ।’’ कृष्णभावना का दर्शन है भगवान् के दास के दास का भी दास बनना। जो कोई भी कृष्ण-कथा के जटिल विषय को समझना चाहता है , उसे गुरु-शिष्य परम्परा स्वीकार करनी चाहिए। यदि कोई व्यक्ति किसी भी प्रकार से कृष्ण को समझ लेता है , तो उसका जीवन सफल हो जाता है। त्यक्त्वा देहं पुनर्जन्म नैति मामेति सोऽर्जुन। एक पूर्ण भक्त कृष्ण को गुरु-शिष्य परम्परा से समझ सकता है और इस तरह भगवद्धाम में उसका प्रवेश निश्चित रूप से सम्भव हो जाता है। जब कोई कृष्ण को समझ लेता है , तो फिर उसके वैकुण्ठ लोक जाने में कोई कठिनाई नहीं होती।


## Verse md.25.272
*भक्त-गण —हे भक्तों ; शुन —कृपया सुनो ; मोर —मेरे ; दैन्य-वचन —विनम्र वचन ; तोमा-सबार —आप सभी के ; पद-धूलि —चरणों की धूल ; अङ्गे —अपनी देह पर ; विभूषण करि’ —आभूषण की तरह लगाकर ; किछु —कुछ ; मुञि —मैं ; करों निवेदन —निवेदन करता हूँ।*


### अनुवाद
हे समस्त भक्तों, मैं अत्यन्त विनयपूर्वक आपके चरणकमलों पर अपने आपको अर्पित करता हूँ और आपके चरणों की धूल को अपने शरीर पर आभूषण के समान धारण करता हूँ। हे भक्तों, कृपा करके मेरी एक बात और सुनो।


## Verse md.25.273
*कृष्ण-भक्ति-सिद्धान्त-गण —कृष्ण भक्ति के सिद्धान्त ; याते —जिसके द्वारा ; प्रफुल्ल —खिले हुए ; पद्म-वन —कमल पुष्पों के वन ; तार मधु —उनसे संचित शहद ; करि’ आस्वादन —आस्वादन करके ; प्रेम-रस —कृष्ण-प्रेम के रस का ; कुमुद-वने —कुमुद फूल के वन में ; प्रफुल्लित —खिले हुए ; रात्रि-दिने —दिन रात ; ताते —उस वन में ; चराओ —विचरण कराओ ; मन:-भृङ्ग-गण —अपने मन रूपी भौंरों को।*


### अनुवाद
कृष्ण-भक्ति कमल के फूलों के प्रफुल्लित जंगल के समान है, जिसमें प्रचुर मधु है। मैं हर एक से इस मधु को चखने की प्रार्थना करता हूँ। यदि सारे ज्ञानी अपने मन रूपी भौंरों को इस कमल के जंगल में ले आयें और हर्षित होकर दिन-रात कृष्ण के प्रेम का आनन्द लूटें, तो उनका ज्ञान पूरी तरह दिव्य रूप से तुष्ट हो जायेगा।


## Verse md.25.274
*नाना-भावेर भक्त-जन —कृष्ण के साथ भिन्न भिन्न प्रेम भावों से सम्बन्ध का आस्वादन करने वाले भक्त ; हंस-चक्रवाक-गण —हंसों तथा चक्रवाक पक्षियों के समान ; याते —उस स्थान पर ; सबे’ —सब ; करेन विहार —आनन्द भोगते हैं ; कृष्ण-केलि —कृष्ण की लीलाओं की ; सु-मृणाल —मधुर कलियाँ ; याहा पाइ —जहाँ मिलती हैं ; सर्व-काल —नित्य रूप से ; भक्त-हंस —हंस जैसे भक्त ; करये —करते हैं ; आहार —भोजन।*


### अनुवाद
जिन भक्तों का कृष्ण से सम्बन्ध है, वे हंसों तथा चक्रवाकों (चकोर) के समान हैं, जो कमलों के वन में क्रीड़ा करते हैं। उन कमल की कलियाँ कृष्ण की लीलाएँ हैं और वे हंस-तुल्य भक्तों के लिए पकवान हैं। भगवान् श्रीकृष्ण सदैव अपनी दिव्य लीलाओं में लगे रहते हैं, अत: भक्तगण श्री चैतन्य महाप्रभु के चरणचिह्नों पर चलकर उन कमल-कलियों को सदैव ग्रहण कर सकते हैं, क्योंकि वे कृष्ण की लीलाएँ हैं।


## Verse md.25.275
*सेइ सरोवरे गिया —उस सरोवर में जाकर जहाँ कमल पुष्पों के गुच्छ विद्यमान हैं ; हंस-चक्रवाक हञा —हंस या चक्रवाक पक्षी बनकर ; सदा —सदैव ; ताहाँ —वहाँ ; करह विलास —जीवन का आनन्द लेना चाहिए ; खण्डिबे —नष्ट हो जायेंगे ; सकल दु:ख —समस्त भौतिक दु:ख और चिन्ताएँ ; पाइबा —तुम्हें मिलेगा ; परम सुख —परम सुख ; अनायासे —आसानी से ; हबे —होगा ; प्रेम-उल्लास —भगवत्प्रेम में आनन्द।*


### अनुवाद
श्री चैतन्य महप्रभु के सारे भक्तों को उस सरोवर में जाना चाहिए और श्री चैतन्य महाप्रभु के चरणकमलों की शरण में सदैव रहकर उस दिव्य जल में हंस तथा चक्रवाक पक्षी बनना चाहिए। उन्हें भगवान् श्रीकृष्ण की सेवा करते रहना चाहिए और सदा जीवन का सुख भोगना चाहिए। इस तरह सारे दु:ख कम हो जायेंगे, भक्तों को परम सुख मिलेगा तथा उल्लासपूर्ण भगवत्प्रेम का उदय होगा।


## Verse md.25.276
*एइ अमृत —यह अमृत ; अनुक्षण —निरन्तर ; साधु महान्त-मेघ-गण —बादल के समान शुद्ध भक्त तथा साधुजन ; विश्व-उद्याने —संसार के बगीचे में ; करे वरिषण —श्री चैतन्य महाप्रभु और भगवान् कृष्ण की इन अमृत तुल्य लीलाओं की वर्षा करते हैं ; ताते —उस कारण से ; फले —विकसित होता है ; अमृत-फल —अमृत का फल ; भक्त खाय निरन्तर —तथा भक्त इस फल को निरन्तर खाते हैं ; तार शेषे —(इसको) खाने के बाद ; जीये जग-जन —समस्त संसार में जीव शांतिपूर्वक जीवन व्यतीत करते हैं।*


### अनुवाद
जिन भक्तों ने श्री चैतन्य महाप्रभु के चरणकमलों की शरण ले रखी है, वे सारे विश्व में अमृतमय भक्ति के वितरण का उत्तरदायित्व लेते हैं। वे उन बादलों के समान हैं, जो इस जगत् में भगवत्प्रेम रूपी फल का पोषण करने वाली भूमि पर जल बरसाते हैं। भक्तगण फल को जी-भरकर खाते हैं और जो कुछ शेष बचता है, वह साधारण लोग ग्रहण करते हैं। इस तरह वे सुखपूर्वक रहते हैं।


## Verse md.25.277
*चैतन्य-लीला अमृत-पूर —श्री चैतन्य महाप्रभु की लीलाएँ अमृत के समान हैं ; कृष्ण-लीला सु-कर्पूर —कृष्ण की लीलाएँ कपूर के समान हैं ; दुहे मिलि’ —दोनों मिलकर ; हय —हो जाती हैं ; सु-माधुर्य —अत्यन्त मधुर ; साधु-गुरु-प्रसादे —साधुओं तथा सद्गुरु की कृपा द्वारा ; ताहा —उसका ; येइ —जो कोई भी ; आस्वादे —आस्वादन करता है ; सेइ जाने —वह समझ सकता है ; माधुर्य-प्राचुर्य —प्रेममयी सेवा (भक्ति) में मधुरता की प्रचूरता।*


### अनुवाद
श्री चैतन्य महाप्रभु की लीलाएँ अमृत से पूर्ण हैं और श्रीकृष्ण की लीलाएँ कपूर के समान हैं। जब इन दोनों को मिला दिया जाता है, तो इनका स्वाद अत्यन्त मधुर हो जाता है। शुद्ध भक्तों की कृपा से जो भी उनका आस्वादन करता है, वह उस मधुरता की गहराई को समझ सकता है।


## Verse md.25.278
*ये —जो ; लीला —भगवान् श्री चैतन्य महाप्रभु तथा भगवान् कृष्ण की लीलाओं के ; अमृत विने —अमृत के बिना ; खाय यदि अन्न-पाने —यदि सामान्य अन्न खाता है ; तबे —तो ; भक्तेर —उस भक्त का ; दुर्बल जीवन —जीवन कमजोर हो जाता है ; यार —जिसका ; एक-बिन्दु-पाने —एक बिन्दु पान करके ; उत्फुल्लित तनु-मने —मन तथा शरीर आनन्दित हो जाते हैं ; हासे —हँसता है ; गाय —गाता है ; करये नर्तन —नाचता है।*


### अनुवाद
लोग पर्याप्त अन्न खा-खाकर हृष्ट-पुष्ट बनते हैं, किन्तु जो भक्त केवल सामान्य अन्न खाता है और श्री चैतन्य महाप्रभु तथा कृष्ण की दिव्य लीलाओं का आस्वादन नहीं करता, वह धीरे-धीरे दुर्बल हो जाता है और दिव्य पद से नीचे गिर जाता है। किन्तु यदि कोई कृष्ण की लीलाओं के अमृत की एक बूँद भी पी लेता है, तो उसके शरीर तथा मन प्रफुल्लित हो उठते हैं और वह हँसने, गाने तथा नाचने लगता है।


### तात्पर्य
इस कृष्णभावनामृत आन्दोलन से सम्बन्धित सारे भक्तों को चाहिए कि जिन ग्रन्थों ( चैतन्य-चरितामृत , श्रीमद्भागवत , भगवद्गीता ) का अनुवाद हो चुका है , वे उन सारे ग्रन्थों का अध्ययन करें ; अन्यथा कुछ समय बाद वे केवल खायेंगे , सोयेंगे और अपने पद से नीचे गिर जायेंगे। इस तरह वे दिव्य आनन्दमय सनातन जीवन प्राप्त करने का सुनहरा अवसर हाथ से खो देंगे।


## Verse md.25.279
*ए अमृत कर पान —इस अमृत का पान करें ; यार सम नाहि आन —इस अमृत के समान कुछ भी नहीं है ; चित्ते —मन में ; करि’ सुदृढ़ विश्वास —इस निष्कर्ष में पूर्ण विश्वास रखकर ; ना पड़’ कुतर्क गर्ते —कुतर्क के खड्डे में मत गिरो ; अमेध्य कर्कश आवर्ते —अस्पर्श्य कठोर भँवर में ; याते —जिसमें ; पड़िले —गिरने पर ; हय सर्व-नाश —जीवन का उद्देश्य नष्ट हो जाता है।*


### अनुवाद
पाठकों को इस अद्भुत अमृत का पान करना चाहिए, क्योंकि इसके समान अन्य कुछ नहीं है। उन्हें अपने मनों के भीतर श्रद्धा को दृढ़ बनाये रखकर सावधान रहना चाहिए कि वे झूठे तर्कों या दुर्भाग्यपूर्ण परिस्थितियों के भँवर-जाल में न गिरें। यदि कोई ऐसी स्थिति में गिर जाता है, तो उसका सर्वनाश हो जाता है।


## Verse md.25.280
*श्री-चैतन्य नित्यानन्द —श्री चैतन्य महाप्रभु तथा नित्यानन्द प्रभु ; अद्वैत-आदि भक्त-वृन्द —अद्वैत आचार्य आदि भक्तगण ; आर —तथा ; यत श्रोता भक्त-गण —जो भक्त श्रवण करते हैं ; तोमा-सबार श्री-चरण —आप सभी के चरणकमल ; करि शिरे विभूषण —मैं अपने सिर पर मुकुट की तरह रखता हूँ ; याहा हैते —जिससे ; अभीष्ट-पूरण —मेरी सभी इच्छाएँ पूरी हो जायेंगी।*


### अनुवाद
अन्त में मैं श्री चैतन्य महाप्रभु, नित्यानन्द प्रभु, अद्वैत प्रभु तथा अन्य समस्त भक्तों तथा पाठकों से निवेदन करता हूँ कि मैं आप सबके चरणकमलों को अपने सिर पर मुकुट की भाँति धारण करता हूँ। इस तरह मेरा अभीष्ट पूरा हो जायेगा।


## Verse md.25.281
*श्री-रूप-सनातन —श्रील रूप गोस्वामी या सनातन गोस्वामी के ; रघुनाथ-जीव —रघुनाथ दास , रघुनाथ भट्ट गोस्वामी तथा श्रील जीव गोस्वामी के ; चरण —चरणकमल ; शिरे धरि —मस्तक पर रखकर ; यार —जिनकी ; करों आश —मैं सदैव आशा करता हूँ ; कृष्ण-लीला-अमृत-अन्वित —कृष्ण लीला के अमृत से मिश्रित ; चैतन्य-चरितामृत —श्री चैतन्य महाप्रभु की लीलाएँ ; कहे —कहने का प्रयास कर रहा हूँ ; किछु —कुछ ; दीन —अत्यन्त दीन ; कृष्णदास —कृष्णदास कविराज गोस्वामी।*


### अनुवाद
श्रील रूप गोस्वामी, श्री सनातन गोस्वामी, रघुनाथ दास गोस्वामी, रघुनाथ भट्ट गोस्वामी तथा जीव गोस्वामी के चरणों को अपने सिर पर रखकर मैं सदैव उनकी कृपा की इच्छा करता हूँ। इस तरह मैं कृष्णदास श्री चैतन्य महाप्रभु की लीलाओं के अमृत का वर्णन करने का विनम्र प्रयास कर रहा हूँ, जोकि भगवान् कृष्ण की लीलाओं के साथ मिली-जुली हैं।


## Verse md.25.282
श्रीमन्मदन-गोपाल-गोविन्द-देव-तुष्टये ।
चैतन्यार्पितमस्त्वेतच्चैतन्य-चरितामृतम् ॥२८२॥
*श्रीमन्-मदन-गोपाल —श्रीमन् मदनगोपाल नामक विग्रह की ; गोविन्द-देव —गोविन्द देव नामक विग्रह की ; तुष्टये —सन्तुष्टि के लिए ; चैतन्य-अर्पितम् —श्री चैतन्य महाप्रभु को अर्पित ; अस्तु —हो ; एतत् —यह ; चैतन्य-चरितामृतम् — चैतन्य चरितामृत नामक ग्रन्थ।*


### अनुवाद
श्री मदनगोपाल तथा गोविन्द देव की तुष्टि के लिए मैं प्रार्थना करता हूँ कि चैतन्य-चरितामृत नामक यह ग्रन्थ श्रीकृष्ण चैतन्य महाप्रभु को अर्पित की जाए।


## Verse md.25.283
तदिदमति-रहस्यं गौर-लीलामृतं यत्
खल-समुदय-कोलैर्नादृतं तैरलभ्यम् ।
क्षतिरियमिह का मे स्वादितं यत्समन्तात्
सहृदय-सुमनोभिर्मोदमेषां तनोति ॥२८३॥
*तत् —वह ( श्री चैतन्य चरितामृत ); इदम् —यह ; अति-रहस्यम् —आध्यात्मिक रहस्य से भरपूर ; गौर-लीला-अमृतम् —श्री चैतन्य महाप्रभु की लीलाओं का अमृत ; यत् —जिसकी ; खल-समुदय —दुष्ट ईर्ष्यालु लोग ; कोलै: —सुअर ; न —नहीं ; आदृतम् —प्रशंसा करते ; तै: —उनके द्वारा ; अलभ्यम् —अप्राप्य हैं ; क्षति: इयम् इह का —इसमें क्या हानि है ; मे —मेरी ; स्वादितम् —आस्वादन किया ; यत् —जो ; समन्तात् —पूर्णतया ; सहृदय-सुमनोभि: —जो सुहृद तथा शुद्ध हृदय वाले हैं ; मोदम् —आनन्द ; एषाम् —उनका ; तनोति —बढ़ाता है।*


### अनुवाद
यह श्रीचैतन्य-चरितामृत, जिसमें श्री चैतन्य महाप्रभु की लीलाएँ है, अत्यन्त रहस्यमय ग्रन्थ है। यह समस्त भक्तों का प्राणधन है। जो लोग इस ग्रन्थ का आस्वादन करने के अयोग्य हैं, जो शूकरों तथा कूकरों की तरह ईर्ष्यालु हैं, वे निश्चित रूप से इसकी प्रशंसा नहीं करेंगे। किन्तु इससे मेरे प्रयास को क्षति नहीं पहुँचेगी। श्री चैतन्य महाप्रभु की ये लीलाएँ अवश्य ही उन सारे साधु पुरुषों को अच्छी लगेंगी जिनके हृदय स्वच्छ हैं। वे अवश्य ही इसका आनन्द लूटेंगे। हम चाहते हैं कि इससे उनका आनन्द अधिकाधिक बढ़े।
