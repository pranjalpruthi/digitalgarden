---
{"dg-publish":true,"permalink":"/cc-hi/antya-lila/chapter3/","created":"2025-01-05T23:32:53.315+05:30","updated":"2025-03-06T13:13:01.106+05:30"}
---


# Antya-līlā

# Chapter 3 -     श्रील हरिदास ठाकुर की महिमा

श्रील भक्तिविनोद ठाकुर ने अन्त्य-लीला के तृतीय अध्याय का सारांश इस प्रकार दिया है: जगन्नाथ पुरी में एक सुन्दर ब्राह्मण युवती का एक अत्यन्त सुन्दर पुत्र था, जो प्रतिदिन श्री चैतन्य महाप्रभु के पास आया करता था। यह दामोदर पण्डित को अच्छा नहीं लगता था, अत: उसने महाप्रभु से कहा, ‘‘यदि आप इस लड़के से इतना प्रेम प्रदर्शित करेंगे, तो लोग आपके चरित्र के बारे में सन्देह करेंगे।’’ दामोदर पण्डित के ये शब्द सुनकर महाप्रभु ने उसे अपनी माता शचीदेवी के कामकाज की देखभाल करने के लिए नवद्वीप भेज दिया। उन्होंने दामोदर पण्डित से अपनी माता से विशेष रूप से यह स्मरण दिलाने के लिए भी कहा कि वे कभी-कभी उनके घर उनका अर्पित किया हुआ भोग ग्रहण करने जाते हैं। इस तरह श्री चैतन्य महाप्रभु का आदेश पाकर दामोदर पण्डित नवद्वीप गये और अपने साथ भगवान् जगन्नाथ के कई प्रकार के प्रसाद लेते गये।

एक अन्य अवसर पर श्री चैतन्य महाप्रभु ने हरिदास ठाकुर से, जो कि ब्रह्म हरिदास कहलाते थे, यह पूछा कि वैदिक संस्कृति से विहीन व्यक्तियों अर्थात् यवनों का कलियुग में उद्धार किस तरह होगा। हरिदास ठाकुर ने उत्तर दिया कि उनका उद्धार तो तभी सम्भव है, जब वे उच्च स्वर से हरे कृष्ण मन्त्र का कीर्तन करें, क्योंकि उच्च स्वर से हो रहे हरे कृष्ण मन्त्र का कीर्तन सुनकर वे लाभान्वित हो सकेंगे, चाहे वह अल्प अनुभूति (नामाभास) से ही क्यों न हो।

इस घटना का वर्णन करने के बाद चैतन्य-चरितामृत के रचियता ने शान्तिपुर के निकट के गाँव बेनापोल में हरिदास ठाकुर की परीक्षा का वर्णन किया है। हरिदास ठाकुर से ईर्ष्या रखने वाले एक व्यक्ति रामचन्द्र खान ने उन्हें बदनाम करने के लिए उनके पास एक पेशेवर वेश्या भेजी, किन्तु हरिदास ठाकुर की कृपा से उस वेश्या का भी उद्धार हो गया। शुद्ध वैष्णव का अपमान करने के कारण रामचन्द्र खान को बाद में नित्यानन्द प्रभु ने शाप दिया जिससे वह विनष्ट हो गया।

हरिदास ठाकुर बेनापोल से चाँदपुर नामक गाँव चले गये, जहाँ वे बलराम आचार्य के घर में रहने लगे। तत्पश्चात् हरिदास ठाकुर का स्वागत दो भाइयों ने किया, जिनके नाम हिरण्य तथा गोवर्धन मजुमदार थे, किन्तु वार्ता के दौरान गोपाल चक्रवर्ती नामक एक जात ब्राह्मण ने उनका अपमान किया। इस अपराध के कारण गोपाल चक्रवर्ती को कुष्ठ रोग से पीड़ित होने का दण्ड मिला।

बाद में हरिदास चाँदपुर छोड़कर अद्वैत आचार्य के घर चले गये, जहाँ मायादेवी ने उनकी परीक्षा ली, जो बहिरंगा शक्ति का प्रतीक थी। उसे भी उन्होंने हरे कृष्ण महामन्त्र का कीर्तन करने का आशीर्वाद दिया।


## Verse an.3.1
वन्देऽहं श्री-गुरो: श्री-युत-पद-कमलं श्री-गुरून्वैष्णवांश्च
श्री-रूपं साग्रजातं सह-गण-रघुनाथान्वितं तं स-जीवम् ।
साद्वैतं सावधूतं परिजन-सहितं कृष्ण-चैतन्य-देवं
श्री-राधा-कृष्ण-पादान्सह-गण-ललिता-श्री-विशाखान्वितांश्च ॥१॥
*वन्दे —सादर प्रणाम करता हूँ; अहम् —मैं; श्री-गुरो: —अपने दीक्षा गुरु एवं शिक्षा गुरु के; श्री-युत-पद-कमलम् —सौभाग्य से युक्त चरणकमलों को; श्री-गुरून् —गुरु परम्परा में, श्रील माधवेन्द्रपुरी से प्रारम्भ करके श्रील भक्तिसिद्धान्त सरस्वती ठाकुर प्रभुपाद तक आने वाले सभी आध्यात्मिक गुरुजनों को; वैष्णवान् —सृष्टि के प्रारम्भ से ही आने वाले, ब्रह्माजी से आरम्भ करके अन्य सभी वैष्णवों को; च —तथा; श्री-रूपम् —श्रील रूप गोस्वामी को; स-अग्र-जातम् —उनके बड़े भाई, सनातन गोस्वामी सहित; सह-गण-रघुनाथ-अन्वितम् —रघुनाथ दास गोस्वामी और उनके परिकरों के साथ; तम् —उनको; स-जीवम् —जीव गोस्वामी सहित; स-अद्वैतम् —अद्वैत आचार्य सहित; स-अवधूतम् —नित्यानन्द प्रभु के साथ; परिजन-सहितम् —तथा श्रीनिवास ठाकुर एवं अन्य सभी भक्तों से साथ; कृष्ण-चैतन्य-देवम् —भगवान् श्री चैतन्य महाप्रभु को; श्री-राधा-कृष्ण-पादान् —सर्वशुभ श्रीकृष्ण एवं श्रीमती राधारानी के चरणकमलों को; सह-गण —पार्षदों के साथ; ललिता-श्री-विशाखा-अन्वितान् —श्री ललिता और श्री विशाखा के संग में; च —और।*


### अनुवाद
मैं अपने गुरु तथा भक्ति-मार्ग के अन्य सारे उपदेशकों के चरणकमलों में सादर नमस्कार करता हूँ। मैं सारे वैष्णवों, श्रील रूप गोस्वामी, श्रील सनातन गोस्वामी, श्री रघुनाथ दास गोस्वामी, श्री जीव गोस्वामी समेत छहों गोस्वामियों तथा उनके संगियों को सादर नमस्कार करता हूँ। मैं श्री अद्वैत आचार्य प्रभु, श्री नित्यानन्द प्रभु, श्री चैतन्य महाप्रभु तथा श्रीवास ठाकुर आदि उनके सारे भक्तों को सादर नमस्कार करता हूँ। तत्पश्चात् मैं भगवान् श्रीकृष्ण, श्रीमती राधारानी तथा ललिता, विशाखा आदि समस्त गोपियों को सादर नमस्कार करता हूँ।


## Verse an.3.2
जय जय गौरचन्द्र जय नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय हो; श्री-चैतन्य —श्री चैतन्य महाप्रभु की; जय —जय हो; नित्यानन्द —नित्यानन्द प्रभु की; जय अद्वैत-चन्द्र —अद्वैत आचार्य की जय हो; जय —जय हो; गौर-भक्त-वृन्द —चैतन्य महाप्रभु के भक्तों की।*


### अनुवाद
श्री चैतन्य महाप्रभु की जय हो! श्री नित्यानन्द प्रभु की जय हो! श्री अद्वैत आचार्य की जय हो! तथा श्री चैतन्य महाप्रभु के सारे भक्तों की जय हो!


## Verse an.3.3
पुरुषोत्तमे एक उड़िया-ब्राह्मण-कुमार ।
पितृ-शून्य, महा-सुन्दर, मृदु-व्यवहार ॥३॥
*पुरुषोत्तमे —जगन्नाथ पुरी में; एक —एक; उड़िया-ब्राह्मण-कुमार —उड़ीसा के ब्राह्मण का युवा पुत्र; पितृ-शून्य —पितृ विहीन; महा-सुन्दर —अत्यन्त सुन्दर शरीर युक्त; मृदु-व्यवहार —अति भद्र व्यवहार पूर्ण।*


### अनुवाद
जगन्नाथ पुरी में एक बालक था, जो उड़ीसा के निवासी एक ब्राह्मण का पुत्र था, किन्तु बाद में उसका पिता नहीं रहा। इस बालक के शारीरिक लक्षण अत्यन्त सुन्दर थे और उसका आचरण अत्यन्त शालीन था।


## Verse an.3.4-5
प्रभु-स्थाने नित्य आइसे, करे नमस्कार ।
प्रभु-सने बात् कहे प्रभु-‘प्राण’ तार ॥४॥
प्रभुते ताहार प्रीति, प्रभु दया करे ।
दामोदर तार प्रीति सहिते ना पारे ॥५॥
*प्रभु-स्थाने —श्री चैतन्य महाप्रभु के निवासस्थान पर; नित्य —प्रतिदिन; आइसे —आता था; करे नमस्कार —सादर प्रणाम करता था; प्रभु-सने —महाप्रभु के साथ; बात् कहे —बात करता था; प्रभु-प्राण तार —श्री चैतन्य महाप्रभु उसके जीवन तथा प्राण थे; प्रभुते —महाप्रभु के प्रति; ताहार प्रीति —उसका स्नेह; प्रभु —महाप्रभु; दया करे —अपनी कृपा दर्शाते; दामोदर —दामोदर पण्डित; तार —उसका; प्रीति —भगवान् श्री चैतन्य महाप्रभु से प्रेम; सहिते ना पारे —सहन नहीं कर पा रहे थे।*


### अनुवाद
यह बालक नित्य ही श्री चैतन्य महाप्रभु के पास आता और उन्हें सादर नमस्कार करता। वह श्री चैतन्य महाप्रभु से खुलकर बातें करता, क्योंकि महाप्रभु उसके प्राणस्वरूप थे, किन्तु महाप्रभु के साथ इस बालक की घनिष्ठता तथा उसके प्रति महाप्रभु की दया दामोदर पण्डित को असह्य हो रही थी।


## Verse an.3.6
बार बार निषेध करे ब्राह्मण-कुमारे ।
प्रभुरे ना देखिले सेइ रहिते ना पारे ॥६॥
*बार बार —बारम्बार; निषेध करे —मना करते; ब्राह्मण-कुमारे —ब्राह्मण के पुत्र को; प्रभुरे —श्री चैतन्य महाप्रभु को; ना देखिले —देखे बिना; सेइ —वह बालक; रहिते ना पारे —रह नहीं पाता था।*


### अनुवाद
दामोदर पण्डित इस ब्राह्मण बालक को महाप्रभु के पास जाने से बार-बार मना करते, किन्तु वह बालक श्री चैतन्य महाप्रभु के दर्शन किये बिना घर पर रहना बरदाश्त नहीं कर सकता था।


## Verse an.3.7
नित्य आइसे, प्रभु तारे करे महा-प्रीत ।
य़ँहा प्रीति ताँहा आइसे,——बालकेर रीत ॥७॥
*नित्य आइसे —वह प्रतिदिन आता; प्रभु —श्री चैतन्य महाप्रभु; तारे —उसके प्रति; करे —करते; महा-प्रीत —अत्यन्त स्नेहपूर्ण व्यवहार; य़ँहा प्रीति —जहाँ भी प्रेम है; ताँहा आइसे —वहीं आता है; बालकेर रीत —एक छोटे बालक का स्वभाव है।*


### अनुवाद
यह बालक नित्य ही महाप्रभु के पास आता और वे उसके साथ बहुत स्नेह का व्यवहार करते। यह किसी भी बालक का स्वभाव है कि वह उस व्यक्ति से मिलने जाता है, जो उसे स्नेह करता है।


## Verse an.3.8
ताहा देखि’ दामोदर दु:ख पाय मने ।
बलिते ना पारे, बालक निषेध ना माने ॥८॥
*ताहा देखि’ —वह देखकर; दामोदर —दामोदर पण्डित; दु:ख पाय —अप्रसन्न हो गये; मने —अपने मन में; बलिते ना पारे —कुछ भी कह नहीं सके; बालक —बालक; निषेध —निषेध; ना माने —परवाह नहीं करता था।*


### अनुवाद
यह दामोदर पण्डित के लिए असह्य था। वे अत्यधिक दु:खी हुए, किन्तु वे कुछ कह नहीं पा रहे थे, क्योंकि बालक उनके निषेधों की अनदेखी कर देता।


## Verse an.3.9
आर दिन सेइ बालक प्रभु-स्थाने आइला ।
गोसाञि तारे प्रीति करि’ वार्ता पुछिला ॥९॥
*आर दिन —एक दिन; सेइ बालक —वही बालक; प्रभु-स्थाने आइला —श्री चैतन्य महाप्रभु के स्थान पर आया; गोसाञि —भगवान् श्री चैतन्य महाप्रभु; तारे —उससे; प्रीति करि’ —अत्यन्त प्रेमपूर्वक; वार्ता —समाचार; पुछिला —पूछे।*


### अनुवाद
एक दिन जब वह बालक श्री चैतन्य महाप्रभु के पास आया, तो महाप्रभु ने बड़े ही स्नेह के साथ उससे सभी प्रकार के समाचार पूछे।


## Verse an.3.10
कत-क्षणे से बालक उठि’ यबे गेला ।
सहिते ना पारे, दामोदर कहिते लागिला ॥१०॥
*कत-क्षणे —कुछ समय के बाद; से बालक —वह बालक; उठि’ —उठकर; यबे —जब; गेला —चला गया; सहिते ना पारे —सहन न कर सके; दामोदर —दामोदर पण्डित; कहिते लागिला —कहने लगे।*


### अनुवाद
कुछ समय बाद जब वह बालक उठकर चला गया, तो दामोदर पण्डित जो यह सह नहीं पा रहे थे, कहने लगे।


## Verse an.3.11
अन्योपदेशे पण्डित——कहे गोसाञिर ठाञि ।
‘गोसाञि’ ‘गोसाञि’ एबे जानिमु ‘गोसाञि’ ॥११॥
*अन्य-उपदेशे —अन्यों को उपदेश देकर; पण्डित —विद्वान शिक्षक; कहे —कहते हैं; गोसाञिर ठाञि —श्री चैतन्य महाप्रभु के समक्ष; गोसाञि गोसाञि —भगवान् श्री चैतन्य महाप्रभु, सर्वोपरि शिक्षक; एबे —अब; जानिमु —हम जानेंगे; गोसाञि —किस प्रकार के शिक्षक हैं।*


### अनुवाद
दामोदर पण्डित ने धृष्टतापूर्वक महाप्रभु से कहा, ‘‘सारे लोग आपको महान् शिक्षक कहते हैं, क्योंकि आप अन्यों को उपदेश देते हैं, किन्तु अब हम देखेंगे कि आप किस तरह के शिक्षक हैं।


### तात्पर्य
दामोदर पण्डित श्री चैतन्य महाप्रभु के महान् भक्त थे। किन्तु कभी-कभी ऐसे पद पर स्थित व्यक्ति बहिरंगा शक्ति तथा भौतिक कारणों से धृष्ट बन जाता है। इस तरह एक भक्त भूल से अपने गुरु या पूर्ण पुरुषोत्तम भगवान् के कार्यों की आलोचना करने लगता है। किन्तु इस तर्क के बाद कि, ‘‘सीजर की पत्नी सन्देह से परे है,’’ भक्त को अपने गुरु के कार्यों से उद्वेलित होकर उसकी बुराई नहीं करनी चाहिए। भक्त को यह दृढ़ निश्चय होना चाहिए कि गुरु की आलोचना नहीं की जा सकती और उसे सामान्य व्यक्ति नहीं माना जा सकता। यदि किसी अपूर्ण भक्त के अनुमान के अनुसार कुछ त्रुटि भी दिखे, तो भी भक्त में यह दृढ़ विश्वास होना चाहिए कि यदि गुरु शराब की दुकान पर भी जाता है, तो भी वह शराबी नहीं है, प्रत्युत वह किसी अन्य कार्य से वहाँ जाता होगा। एक बाँग्ला कविता में कहा गया है :

‘‘भले ही नित्यानन्द प्रभु किसी शराब की दुकान में प्रवेश करते दिखाई दिये हों, किन्तु मैं अपने इस विश्वास से विचलित नहीं हूँगा कि नित्यानन्द राय पूर्ण पुरुषोत्तम भगवान् हैं।’’


## Verse an.3.12
एबे गोसाञिर गुण-यश सब लोके गाइबे ।
तबे गोसाञिर प्रतिष्ठा पुरुषोत्तमे हइबे ॥१२॥
*एबे —अब; गोसाञिर —भगवान् श्री चैतन्य महाप्रभु के; गुण-यश —गुणों और यश की; सब लोके —सब लोग; गाइबे —बात करेंगे; तबे —उस समय; गोसाञिर —भगवान् की; प्रतिष्ठा —स्थिति; पुरुषोत्तमे —पुरुषोत्तम (जगन्नाथ पुरी) में; हइबे —होगी।*


### अनुवाद
‘‘आप गोसांइ (गुरु या आचार्य) के नाम से विख्यात हैं, किन्तु अब आपके गुण तथा यश की बात सारे पुरुषोत्तम नगर में व्याप्त होगी। आपके पद को कैसा धक्का लगेगा!’’


## Verse an.3.13
शुनि’ प्रभु कहे,——‘क्या कह, दामोदर?’ ।
दामोदर कहे,——तुमि स्वतन्त्र ‘ईश्वर’ ॥१३॥
*शुनि’ —सुनकर; प्रभु कहे —श्री चैतन्य महाप्रभु ने कहा; क्या कह —तुम क्या व्यर्थ की बात कर रहे हो; दामोदर —मेरे प्रिय दामोदर; दामोदर कहे —दामोदर ने उत्तर दिया; तुमि —आप; स्वतन्त्र —स्वतन्त्र; ईश्वर —पूर्ण पुरुषोत्तम भगवान् हैं।*


### अनुवाद
यद्यपि श्री चैतन्य महाप्रभु जानते थे कि दामोदर पण्डित शुद्ध तथा सरल भक्त थे, किन्तु यह प्रगल्भ बात सुनकर महाप्रभु ने कहा, ‘‘हे दामोदर, तुम यह क्या ऊटपटाँग बात कह रहे हो?’’ दामोदर पण्डित ने उत्तर दिया, ‘‘आप तो स्वतन्त्र परमेश्वर हैं, समस्त आलोचनाओं के परे हैं।


## Verse an.3.14
स्वच्छन्दे आचार कर, के पारे बलिते? ।
मुखर जगतेर मुख पार आच्छादिते? ॥१४॥
*स्वच्छन्दे —बिना रोक-टोक; आचार कर —आप आचरण करते हैं; के पारे बलिते —कौन कह सकता है; मुखर —वाचाल; जगतेर —समस्त जगत् का; मुख —मुख; पार आच्छादिते —आप बन्द कर सकते हैं।*


### अनुवाद
‘‘हे प्रभु, आप जैसा चाहें वैसा कर सकते हैं। आपको रोकने के लिए कोई कुछ नहीं कर सकता। फिर भी सम्पूर्ण संसार बातूनी है। लोग कुछ भी कह सकते हैं। आप उन्हें कैसे रोक सकते हैं?


## Verse an.3.15
पण्डित हञा मने केने विचार ना कर? ।
राण्डी ब्राह्मणीर बालके प्रीति केने कर? ॥१५॥
*पण्डित हञा —एक विद्वान शिक्षक होते हुए; मने —मन में; केने —क्यों; विचार ना कर —आप विचार नहीं करते; राण्डी ब्राह्मणीर —एक ब्राह्मण की विधवा पत्नी के; बालके —पुत्र के प्रति; प्रीति —स्नेह; केने कर —आप क्यों बरसा रहे हैं।*


### अनुवाद
‘‘हे प्रभु, आप विद्वान शिक्षक हैं। आप यह विचार क्यों नहीं करते कि यह बालक एक विधवा ब्राह्मणी का पुत्र है? आप इसके प्रति इतने स्नेहिल क्यों हैं?


## Verse an.3.16
यद्यपि ब्राह्मणी सेइ तपस्विनी सती ।
तथापि ताहार दोष——सुन्दरी युवती ॥१६॥
*यद्यपि —यद्यपि; ब्राह्मणी —ब्राह्मण की पत्नी; सेइ —वह; तपस्विनी —तपस्या करने वाली; सती —सती; तथापि —फिर भी; ताहार —उसका; दोष —दोष; सुन्दरी —अत्यन्त सुन्दर; यवती —युवा स्त्री है।*


### अनुवाद
‘‘यद्यपि इस बालक की माता पूर्णतया तपस्विनी तथा सती है, किन्तु उसमें एक सहज दोष है कि वह अत्यन्त सुन्दर युवती है।


## Verse an.3.17
तुमि-ह——परम यवा, परम सुन्दर ।
लोकेर काणाकाणि-बाते देह अवसर’’ ॥१७॥
*तुमि-ह —आप भी; परम यवा —युवा पुरुष; परम सुन्दर —अत्यन्त सुन्दर; लोकेर —जन साधारण को; काणाकाणि —कानाफूसी; बाते —बातों के; देह अवसर —आप अवसर प्रदान कर रहे हैं।*


### अनुवाद
‘‘और हे प्रभु, आप सुन्दर आकर्षक तरुण व्यक्ति हैं। अतएव निश्चित रूप से लोग आपके बारे में कानाफूसी करेंगे। आप उन्हें ऐसा अवसर क्यों प्रदान करें?’’


### तात्पर्य
श्री चैतन्य महाप्रभु का सरल तथा पक्का भक्त होने के कारण दामोदर पण्डित महाप्रभु की आलोचना होते सह नहीं सकते थे, किन्तु दुर्भाग्यवश वे खुद ही श्री चैतन्य महाप्रभु की आलोचना कर रहे थे। महाप्रभु यह समझ गये कि यह दामोदर पण्डित की सरलता है, जिसके कारण वह उनकी आलोचना करने का दुस्साहस कर रहा है। फिर भी, भक्त का ऐसा आचरण बहुत अच्छा नहीं होता।


## Verse an.3.18
एत बलि’ दामोदर मौन हइला ।
अन्तरे सन्तोष प्रभु हासि’ विचारिला ॥१८॥
*एत बलि’ —यह कहकर; दामोदर —दामोदर पण्डित; मौन हइला —मौन हो गया; अन्तरे —अपने मन में; सन्तोष —आनन्दित; प्रभु —श्री चैतन्य महाप्रभु; हासि’ —हँसकर; विचारिला —विचार करने लगे।*


### अनुवाद
यह कहकर दामोदर पण्डित मौन हो गये। श्री चैतन्य महाप्रभु अपने अन्तर में प्रसन्न होकर मुसकाये और दामोदर पण्डित की धृष्टता पर विचार करने लगे।


## Verse an.3.19
‘‘इहारे कहिये शुद्ध-प्रेमेर तरङ्ग ।
दामोदर-सम मोर नाहि ‘अन्तरङ्ग’’’ ॥१९॥
*इहारे —ऐसे व्यवहार को; कहिये —मैं कह सकता हूँ; शुद्ध-प्रेमेर तरङ्ग —शुद्ध प्रेममयी सेवा की लहरें; दामोदर-सम —दामोदर के समान; मोर —मेरा; नाहि —नहीं है; अन्तरङ्ग —अन्तरंग मित्र।*


### अनुवाद
(श्री चैतन्य महाप्रभु ने सोचा:) ‘‘यह धृष्टता मेरे प्रति शुद्ध प्रेम का संकेत भी है। दामोदर पण्डित जैसा मेरा कोई अन्य घनिष्ठ मित्र नहीं है।’’


## Verse an.3.20
एतेक विचारि’ प्रभु मध्याह्ने चलिला ।
आर दिने दामोदरे निभृते बोलाइला ॥२०॥
*एतेक विचारि’ —इस प्रकार विचार करके; प्रभु —श्री चैतन्य महाप्रभु; मध्याह्ने चलिला —अपने दोपहर के कृत्य करने चले गये; आर दिने —अगले दिन; दामोदरे —दामोदर पण्डित को; निभृते —एक एकान्त स्थान में; बोलाइला —बुलाया।*


### अनुवाद
इस तरह सोचते हुए श्री चैतन्य महाप्रभु दोपहर के कृत्य सम्पन्न करने चले गये। अगले दिन उन्होंने दामोदर पण्डित को एकान्त में बुलाया।


## Verse an.3.21
प्रभु कहे,——‘‘दामोदर, चलह नदीया ।
मातार समीपे तुमि रह ताँहा याञा ॥२१॥
*प्रभु कहे —श्री चैतन्य महाप्रभु ने कहा; दामोदर —मेरे प्रिय सखा दामोदर; चलह नदीया —अच्छा होगा कि तुम नदिया (नवद्वीप) चले जाओ; मातार समीपे —मेरी माता के पास; तुमि —तुम; रह —रहो; ताँहा —वहाँ; याञा —जाकर।*


### अनुवाद
महाप्रभु ने कहा, ‘‘हे मित्र दामोदर, अच्छा होगा कि तुम नदिया जाओ और मेरी माता के साथ रहो।


## Verse an.3.22
तोमा विना ताँहार रक्षक नाहि देखि आन ।
आमाके-ह याते तुमि कैला सावधान ॥२२॥
*तोमा विना —आपके सिवाय; ताँहार —माता शचीदेवी का; रक्षक —रक्षक; नाहि —नहीं; देखि —मैं देखता; आन —कोई अन्य; आमाके-ह —मुझे भी; याते —जिसके द्वारा; तुमि —तुमने; कैला —कर दिया; सावधान —सावधान।*


### अनुवाद
‘‘मैं तुम्हारे अतिरिक्त उसका कोई दूसरा रक्षक नहीं देख रहा हूँ, क्योंकि तुम इतने सतर्क रहते हो कि तुम मुझे भी सावधान कर सकते हो।


## Verse an.3.23
तोमा सम ‘निरपेक्ष’ नाहि मोर गणे ।
‘निरपेक्ष’ नहिले ‘धर्म’ ना याय रक्षणे ॥२३॥
*तोमा सम —तुम्हारे जैसा; निरपेक्ष —समभाव; नाहि —नहीं है; मोर गणे —मेरे अनुयायियों में; निरपेक्ष —निष्पक्ष; नहिले —हुए बिना; धर्म —धर्म के सिद्धान्त; ना याय रक्षणे —रक्षा नहीं किये जा सकते।*


### अनुवाद
‘‘तुम मेरे संगियों में सर्वाधिक निष्पक्ष हो। यह बहुत अच्छी बात है, क्योंकि निष्पक्ष हुए बिना मनुष्य धर्म की रक्षा नहीं कर सकता।


## Verse an.3.24
आमा हैते ये ना हय, से तोमा हैते हय ।
आमारे करिला दण्ड, आन केबा हय ॥२४॥
*आमा हैते —मेरे द्वारा; ये —जो; ना हय —नहीं हो सकता; से —वह; तोमा हैते —तुम्हारे द्वारा; हय —सम्भव होता है; आमारे —मुझे; करिला दण्ड —दण्ड देना; आन —अन्यों की; केबा हय —बात ही क्या करें।*


### अनुवाद
‘‘जो मैं नहीं कर सकता, वह तुम कर सकते हो। निस्सन्देह, तुम मुझे भी दण्डित कर सकते हो, अन्यों की बात जाने दो।


## Verse an.3.25
मातार गृहे रह याइ मातार चरणे ।
तोमार आगे नहिबे कारो स्वच्छन्दाचरणे ॥२५॥
*मातार —मेरी माता के; गृहे —घर पर; रह —रहो; याइ —जाकर; मातार चरणे —मेरी माता के चरणकमलों की शरण में; तोमार आगे —तुम्हारे सामने; नहिबे —नहीं होगी; कारो —किसी का भी; स्वच्छन्द-आचरणे —स्वेच्छापूर्ण आचरण।*


### अनुवाद
‘‘तुम्हारे लिए सबसे अच्छी बात यही होगी कि तुम मेरी माता के चरणकमलों की शरण में जाओ, क्योंकि तुम्हारे सामने कोई भी स्वतन्त्रतापूर्वक आचरण नहीं कर सकेगा।


## Verse an.3.26
मध्ये मध्ये आसिबा कभु आमार दरशने ।
शीघ्र करि’ पुन: ताहाँ करह गमने ॥२६॥
*मध्ये मध्ये —बीच-बीच में; आसिबा —तुम आ सकते हो; कभु —कभी; आमार दरशने —मेरे दर्शन करने; शीघ्र करि’ —जल्दी ही; पुन: —फिर; ताहाँ —वहाँ; करह गमने —चले जाना।*


### अनुवाद
‘‘बीच-बीच में तुम यहाँ मुझे देखने आ सकते हो और शीघ्र ही फिर से वहाँ जा सकते हो।


## Verse an.3.27
मातारे कहिह मोर कोटी नमस्कारे ।
मोर सुख-कथा कहि’ सुख दिह’ ताँरे ॥२७॥
*मातारे —मेरी माता को; कहिह —कहना; मोर —मेरे; कोटी —करोड़ों; नमस्कारे —नमस्कार; मोर —मेरी; सुख —प्रसन्नता की; कथा —कथा; कहि’ —कहकर; सुख —सुख; दिह’ ताँरे —उन्हें देना।*


### अनुवाद
‘‘मेरी माता से मेरा कोटि-कोटि नमस्कार कहना। कृपा करके उनसे यहाँ के मेरे सुख के विषय में कहना और इस तरह उन्हें सुख पहुँचाना।


## Verse an.3.28
‘निरन्तर निज-कथा तोमारे शुनाइते ।
एइ लागि’ प्रभु मोरे पाठाइला इहाँते’ ॥२८॥
*निरन्तर —निरन्तर; निज-कथा —अपने कार्यकलाप; तोमारे शुनाइते —आपको सुनाने के लिए; एइ लागि’ —इस कारण से; प्रभु —श्री चैतन्य महाप्रभु ने; मोरे —मुझे; पाठाइला —भेजा है; इहाँते —यहाँ।*


### अनुवाद
‘‘उनसे कहना कि मैंने अपने निजी कार्यकलापों की सूचना देने के लिए तुम्हें भेजा है, जिससे वे मेरे सुख में भाग ले सकें।


## Verse an.3.29
एत कहि’ मातार मने सन्तोष जन्माइह ।
आर गुह्य-कथा ताँरे स्मरण कराइह ॥२९॥
*एत कहि’ —यह कहकर; मातार मने —मेरी माता के मन में; सन्तोष जन्माइह —सन्तोष जगाकर; आर —अन्य; गुह्य-कथा —अत्यन्त गुह्य सन्देश; ताँरे —उन्हें; स्मरण कराइह —स्मरण कराना।*


### अनुवाद
‘‘इस तरह बोलकर माता शची के मन को तुष्ट करना। उन्हें मेरे इस सन्देश के साथ एक अत्यन्त गोपनीय घटना के सम्बन्ध में स्मरण दिलाना।


## Verse an.3.30
‘बारे बारे आसि’ आमि तोमार भवने ।
मिष्टान्न व्यञ्जन सब करिये भोजने ॥३०॥
*बारे बारे —बारम्बार; आसि’ —आकर; आमि —मैं; तोमार भवने —आपके घर में; मिष्टान्न —मिठाईयाँ; व्यञ्जन —सब्जियाँ; सब —सब; करिये —करता हूँ; भोजने —भोजन।*


### अनुवाद
‘‘‘मैं आपके घर आपके द्वारा अर्पण की जाने वाली उन सारी मिठाइयों तथा तरकारियों को खाने के लिए बारम्बार आता हूँ।


## Verse an.3.31
भोजन करिये आमि, तुमि ताहा जान ।
बाह्य विरहे ताहा स्वप्न करि मान ॥३१॥
*भोजन —भोजन; करिये —करता हूँ; आमि —मैं; तुमि —आप; ताहा —वह; जान —जानती हो; बाह्य —बाहरी रूप से; विरहे —विरह में; ताहा —वह; स्वप्न —स्वप्न; करि —जैसा; मान —आप मानती हो।*


### अनुवाद
‘‘‘आप जानती हो कि मैं आता हूँ और भोजन करता हूँ, किन्तु बाह्य विरह के कारण आप इसे स्वप्न मानती हो।


### तात्पर्य
शचीमाता श्री चैतन्य महाप्रभु से विरह का अनुभव करने के कारण सोचती थीं कि वे स्वप्न देख रही हैं कि उनका पुत्र आया हुआ है। किन्तु श्री चैतन्य महाप्रभु उन्हें यह बताना चाहते थे कि वास्तव में यह स्वप्न नहीं है। वे सचमुच वहाँ आते थे और उनकी माँ उन्हें जो भी देतीं उसे वे खाते थे। पूर्ण पुरुषोत्तम भगवान् के साथ उन्नत भक्तों के ऐसे ही व्यवहार होते हैं। ब्रह्म-संहिता (५.३८) में कहा गया है :

‘‘मैं उन आदि भगवान् गोविन्द की पूजा करता हूँ, जिनका वे भक्त सदैव दर्शन करते हैं, जिसकी आँखें प्रेम के अंजन से लेपित रहती हैं। वे भक्त के हृदय में स्थित अपने श्यामसुन्दर के सनातन रूप में देखे जाते हैं।’’ शुद्ध भक्त भगवान् के साथ इन व्यवहारों को दिव्य स्तर पर अनुभव करते हैं, किन्तु चूँकि भक्त भौतिक जगत् में होते हैं, अतएव वे इन्हें स्वप्न के रूप में समझते हैं। किन्तु भगवान् उन्नत भक्त से बातें करते हैं और ऐसे उन्नत भक्त भी उनका दर्शन करते हैं। यह सच्चाई है, स्वप्न नहीं।


## Verse an.3.32
एइ माघ-सङ्क्रान्त्ये तुमि रन्धन करिला ।
नाना व्यञ्जन, क्षीर, पिठा, पायस रान्धिला ॥३२॥
*एइ —इस; माघ-सङ्क्रान्त्ये —माघ संक्रान्ति उत्सव पर; तुमि —आपने; रन्धन करिला —पकाये; नाना व्यञ्जन —अनेक व्यंजन; क्षीर —(दुग्ध की) खीर; पिठा —मिठाई; पायस —मीठे भात; रान्धिला —पकाये।*


### अनुवाद
‘‘पिछले माघ संक्रान्ति उत्सव के समय आपने मेरे लिए अनेक प्रकार की सब्जियाँ, गाढ़ा दूध, रोटियाँ तथा खीर बनाई थी।


## Verse an.3.33
कृष्णे भोग लागाञा यबे कैला ध्यान ।
आमार स्फूर्ति हैल, अश्रु भरिल नयन ॥३३॥
*कृष्णे —भगवान् कृष्ण को; भोग —भोग; लागाञा —लगाकर; यबे —जब; कैला ध्यान —आपने ध्यान किया; आमार —मेरा; स्फूर्ति —अचानक प्राकट्य; हैल —हो गया; अश्रु —आँसु; भरिल —भर गये; नयन —आपकी आँखों में।*


### अनुवाद
‘‘‘आपने भगवान् कृष्ण को भोजन अर्पित किया और अभी तुम ध्यान में ही थीं कि मैं सहसा प्रकट हुआ और आपकी आँखें आँसूओं से भर गईं।’’


## Verse an.3.34
आस्ते-व्यस्ते आमि गिया सकलि खाइल ।
आमि खाइ,——देखि’ तोमार सुख उपजिल ॥३४॥
*आस्ते-व्यस्ते —अत्यन्त शीघ्रता से; आमि —मैंने; गिया —जाकर; सकलि खाइल —सब कुछ खा लिया; आमि खाइ —मुझे खाता हुआ; देखि’ —देखकर; तोमार —आपकी; सुख —प्रसन्नता; उपजिल —बढ़ गई।*


### अनुवाद
‘‘‘मैं वहाँ अत्यन्त हड़बड़ी में गया और सब कुछ खा गया। जब आपने मुझे खाते देखा, तो आपको महान् सुख का अनुभव हुआ।


## Verse an.3.35
क्षणेके अश्रु मुछिया शून्य देखि’ पात ।
स्वपन देखिलुँ, ‘येन निमाञि खाइल भात’ ॥३५॥
*क्षणेके —एक क्षण में; अश्रु —आँसु; मुछिया —पोंछकर; शून्य —खाली; देखि’ —देखकर; पात —थाली; स्वपन देखिलुँ —मैंने एक स्वप्न देखा; येन —जैसे; निमाञि —श्री चैतन्य महाप्रभु ने; खाइल भात —भोजन खाया।*


### अनुवाद
‘‘‘जब आपने अपनी आँखें पोंछ डालीं, तो क्षण-भर में तुमने देखा कि तुमने जो कुछ मुझे पत्तल में दिया था, वह खाली है। तब तुमने सोचा, ‘‘मैंने सपना देखा कि मानो निमाइ सब कुछ खा रहा है।’’


## Verse an.3.36
बाह्य-विरह-दशाय पुन: भ्रान्ति हैल ।
‘भोग ना लागाइलुँ’,——एइ ज्ञान हैल ॥३६॥
*बाह्य-विरह —बाहरी विरह की; दशाय —अवस्था द्वारा; पुन: —फिर; भ्रान्ति हैल —भ्रम हो गया; भोग —विग्रह को भोग; ना लागाइलुँ —मैंने नहीं अर्पित किया; एइ —यह; ज्ञान हैल —आपने सोचा।*


### अनुवाद
‘‘बाह्य विरह की दशा में आप यह सोचकर पुन: भ्रम में थीं कि आपने वह भोजन भगवान् विष्णु को अर्पित नहीं किया है।


## Verse an.3.37
पाक-पात्रे देखिला सब अन्न आछे भरि’ ।
पुन: भोग लागाइला स्थान-संस्कार करि’ ॥३७॥
*पाक-पात्रे —भोजन पकाने के बर्तन; देखिला —आपने देखे; सब —सब; अन्न —अन्न; आछे भरि’ —भरे हुए थे; पुन: —फिर; भोग लागाइला —भोग अर्पित किया; स्थान —भोग लगाने के स्थान को; संस्कार करि’ —स्वच्छ करके।*


### अनुवाद
‘‘‘तब आप भोजन पकाने के बर्तन देखने गईं और देखा कि हर बर्तन भोजन से भरा है। अतएव आपने भोग लगाने के स्थान को साफ करके फिर से भोग लगाया।


## Verse an.3.38
एइ-मत बार बार करिये भोजन ।
तोमार शुद्ध-प्रेमे मोरे करे आकर्षण ॥३८॥
*एइ-मत —इस प्रकार; बार बार —बारम्बार; करिये भोजन —मैं भोजन करता हूँ; तोमार —आपका; शुद्ध-प्रेमे —शुद्ध प्रेम; मोरे —मुझे; करे आकर्षण —आकर्षित करता है।*


### अनुवाद
‘‘‘इस तरह आपके द्वारा भेंट की जाने वाली हर वस्तु मैं पुन: पुन: खाता हूँ, क्योंकि मैं आपके शुद्ध प्रेम द्वारा आकृष्ट होता हूँ।


## Verse an.3.39
तोमार आज्ञाते आमि आछि नीलाचले ।
निकटे लञा यओ आमा तोमार प्रेम-बले’ ॥३९॥
*तोमार आज्ञाते —आपके आदेश पर; आमि —मैं; आछि —रह रहा हूँ; नीलाचले —नीलाचल (जगन्नाथ पुरी में); निकटे —समीप; लञा यओ —आप ले जाती हैं; आमा —मुझे; तोमार —आपके; प्रेम —दिव्य प्रेम; बले —के बल पर।*


### अनुवाद
‘‘‘एकमात्र आपके आदेश से मैं नीलाचल (जगन्नाथ पुरी) में रह रहा हूँ। फिर भी आप मेरे प्रति अपने गहन प्रेम के कारण मुझे अपने निकट खींचती रहती हो।’’’


## Verse an.3.40
एइ-मत बार बार कराइह स्मरण ।
मोर नाम लञा ताँर वन्दिह चरण’’ ॥४०॥
*एइ-मत —इस प्रकार; बार बार —बारम्बार; कराइह —करवाते हुए; स्मरण —स्मरण; मोर —मेरा; नाम —नाम; लञा —लेकर; ताँर —उनकी; वन्दिह —वन्दना करना; चरण —चरण।*


### अनुवाद
श्री चैतन्य महाप्रभु ने दामोदर पण्डित से कहा, ‘‘मेरी माता को इस तरह से बारम्बार स्मरण कराना और मेरा नाम लेकर उनके चरणकमलों की पूजा करना।’’


## Verse an.3.41
एत कहि’ जगन्नाथेर प्रसाद आनाइल ।
माताके वैष्णवे दिते पृथक् पृथक् दिल ॥४१॥
*एत कहि’ —यह कहकर; जगन्नाथेर —जगन्नाथ के; प्रसाद —भोजन का शेष; आनाइल —लाने का आदेश दिया; माताके —अपनी माता को; वैष्णवे —और सभी वैष्णवों को; दिते —देने के लिए; पृथक्-पृथक् —अलग अलग; दिल —उन्होंने दिया।*


### अनुवाद
यह कहकर श्री चैतन्य महाप्रभु ने यह आदेश दिया कि भगवान् जगन्नाथ को अर्पित किये जाने वाले तरह-तरह के प्रसाद लाये जाएँ। तब महाप्रभु ने उसे अलग-अलग बँधा प्रसाद विभिन्न वैष्णवों तथा अपनी माता को देने के लिए दिया।


## Verse an.3.42
तबे दामोदर चलि’ नदीया आइला ।
मातारे मिलिया ताँर चरणे रहिला ॥४२॥
*तबे —तब; दामोदर —दामोदर पण्डित; चलि’ —चलकर; नदीया आइला —नदिया (नवद्वीप) पहुँच गये; मातारे मिलिया —शचीमाता से मिलकर; ताँर चरणे —उनके चरणकमलों में; रहिला —रह गये।*


### अनुवाद
इस तरह दामोदर पण्डित नदिया (नवद्वीप) गये। माता शची से मिलने के बाद वे उनके चरणकमलों के संरक्षण में रहे।


## Verse an.3.43
आचार्यादि वैष्णवेरे महा-प्रसाद दिला ।
प्रभुर यैछे आज्ञा, पण्डित ताहा आचरिला ॥४३॥
*आचार्य-आदि —अद्वैत आचार्य आदि; वैष्णवेरे —सभी वैष्णवों को; महा-प्रसाद दिला —भगवान् जगन्नाथ का सारा प्रसाद दिया; प्रभुर —श्री चैतन्य महाप्रभु का; यैछे —जैसा; आज्ञा —आदेश था; पण्डित —दामोदर पण्डित ने; ताहा —वैसा ही; आचरिला —कार्य किया।*


### अनुवाद
उन्होंने सारा प्रसाद अद्वैत आचार्य जैसे महान् वैष्णवों को दे दिया। इस तरह वे वहाँ रहे और श्री चैतन्य महाप्रभु के आदेश के अनुसार व्यवहार करते रहे।


## Verse an.3.44
दामोदर आगे स्वातन्त्र्य ना हय काहार ।
तार भये सबे करे सङ्कोच व्यवहार ॥४४॥
*दामोदर आगे —दामोदर पण्डित के सामने; स्वातन्त्र्य्य —स्वतन्त्र व्यवहार; ना हय काहार —किसी का भी करने का साहस नहीं होता; तार भये —उनके भय से; सबे —वे सब; करे —करते; सङ्कोच व्यवहार —अत्यन्त सावधानीपूर्ण व्यवहार।*


### अनुवाद
सभी जानते थे कि दामोदर पण्डित व्यावहारिक बर्ताव में अत्यन्त कठोर हैं। अतएव सारे लोग उनसे भयभीत थे और स्वतन्त्र रूप से कुछ भी करने का साहस नहीं करते थे।


## Verse an.3.45
प्रभु-गणे याँर देखे अल्प-मर्यादा-लङ्घन ।
वाक्य-दण्ड करि’ करे मर्यादा स्थापन ॥४५॥
*प्रभु-गणे —श्री चैतन्य महाप्रभु के अनुयायियों में; याँर —जिसका; देखे —देखते; अल्प-मर्यादा-लङ्घन —आदर्श आचरण तथा व्यवहार से अल्प मात्र भी भटकना; वाक्य-दण्ड करि’ —शब्दों से डाँटकर; करे —करते; मर्यादा —सदाचार; स्थापन —स्थापित।*


### अनुवाद
दामोदर पण्डित श्री चैतन्य महाप्रभु के हर भक्त को जिसे वे उचित आचरण से थोड़ा भी विचलित हुआ पाते, मौखिक रूप से दण्ड देते। इस तरह उन्होंने आदर्श शिष्टाचार स्थापित किया।


## Verse an.3.46
एइ-त कहिल दामोदरेर वाक्य-दण्ड ।
याहार श्रवणे भागे ‘अज्ञान पाषण्ड’ ॥४६॥
*एइ-त —इस प्रकार; कहिल —मैंने वर्णन किया है; दामोदरेर —दामोदर पण्डित का; वाक्य-दण्ड —शब्दों द्वारा दण्ड देना; याहार श्रवणे —जिसे सुनकर; भागे —दूर हो जाता है; अज्ञान पाषण्ड —नास्तिक अज्ञान।*


### अनुवाद
इस तरह मैंने दामोदर पण्डित के शाब्दिक दण्ड का वर्णन किया है। जब कोई इसके विषय में सुनता है, तो नास्तिक सिद्धान्त तथा अज्ञान भाग जाते हैं।


## Verse an.3.47
चैतन्येर लीला——गम्भीर, कोटि-समुद्र हैते ।
कि लागि’ कि करे, केह ना पारे बुझिते ॥४७॥
*चैतन्येर लीला —श्री चैतन्य महाप्रभु की लीलाएँ; गम्भीर —अत्यन्त गहरी; कोटि-समुद्र हैते —लाखों समुद्रों से भी अधिक; कि लागि’ —किस कारण से; कि करे —वे क्या करते हैं; केह —कोई भी; ना —नहीं; पारे बुझिते —समझ सकता।*


### अनुवाद
श्री चैतन्य महाप्रभु की लीलाएँ करोड़ों समुद्रों से भी अधिक गहरी हैं। अतएव कोई नहीं समझ सकता कि वे क्या करते हैं अथवा क्यों ऐसा करते हैं।


## Verse an.3.48
अतएव गूढ़ अर्थ किछुइ ना जानि ।
बाह्य अर्थ करिबारे करि टानाटानि ॥४८॥
*अतएव —अत:; गूढ़ अर्थ —गहन अर्थ; किछुइ —कुछ भी; ना जानि —मैं नहीं जानता; बाह्य अर्थ करिबारे —बाहरी अर्थ करने का; करि —मैं करता हूँ; टानाटानि —दृढ़ प्रयास।*


### अनुवाद
मैं श्री चैतन्य महाप्रभु के कार्यकलापों का गहन अर्थ नहीं जानता। मैं यथासम्भव उनकी बाह्य व्याख्या करने का प्रयास करूँगा।


## Verse an.3.49
एक-दिन प्रभु हरिदासेरे मिलिला ।
ताँहा लञा गोष्ठी करि’ ताँहारे पुछिला ॥४९॥
*एक-दिन —एक दिन; प्रभु —श्री चैतन्य महाप्रभु; हरिदासेरे —हरिदास ठाकुर से; मिलिला —मिले; ताँहा लञा —उन्हें लेकर; गोष्ठी करि’ —एक चर्चा करते हुए; ताँहारे पुछिला —महाप्रभु ने उनसे पूछा।*


### अनुवाद
एक दिन श्री चैतन्य महाप्रभु हमेशा की तरह हरिदास ठाकुर से मिले और विचार-विमर्श के दौरान उन्होंने यह पूछा।


## Verse an.3.50
‘‘हरिदास, कलि-काले यवन अपार ।
गो-ब्राह्मणे हिंसा करे महा दुराचार ॥५०॥
*हरिदास —मेरे प्रिय हरिदास; कलि-काले —इस कलियुग में; यवन —वैदिक सिद्धान्तों के विरोधी असुर; अपार —असंख्य; गो-ब्राह्मणे —गायों और ब्राह्मण संस्कृति; हिंसा करे —के विरूद्ध हिंसा करनेवाले; महा दुराचार —अत्यन्त अधम हैं।*


### अनुवाद
‘‘हे हरिदास ठाकुर, इस कलियुग में अधिकांश लोग वैदिक संस्कृति से विहीन हैं, अतएव वे यवन कहलाते हैं। वे केवल गौवों तथा ब्राह्मण संस्कृति की हत्या करने में ही लगे रहते हैं। इस तरह ये सभी यवन पापकर्मों में लगे रहते हैं।


### तात्पर्य
श्री चैतन्य महाप्रभु के इस कथन से हम स्पष्ट रूप से समझ सकते हैं कि यवन शब्द किसी जातिविशेष के लोगों का सूचक नहीं है। जो भी व्यक्ति वैदिक सिद्धान्तों के आचरण के विरुद्ध है, वह यवन कहलाता है। ऐसा यवन भारतीय हो सकता है, अथवा भारत के बाहर का हो सकता है। जैसाकि यहाँ वर्णन हुआ है, यवनों का लक्षण यह है कि वे गौवों तथा ब्राह्मण संस्कृति की हिंसक रूप से हत्या करते हैं। हम भगवान् की स्तुति इस प्रकार करते हैं— नमो-ब्रह्मण्यदेवाय गोब्राह्मणहिताय च। भगवान् ब्राह्मण संस्कृति के पालक हैं। उनका पहला कार्य है गौवों तथा ब्राह्मणों का हित देखना। ज्योंही मानव सभ्यता ब्राह्मण संस्कृति के विरुद्ध हो जाती है और अनियन्त्रित गोवध की अनुमति देने लगती है, तो यह समझ लेना चाहिए कि लोग वैदिक संस्कृति के नियन्त्रण में नहीं हैं, अपितु वे सभी यवन तथा म्लेच्छ हैं। कहा गया है कि कृष्णभावनामृत आन्दोलन अगले दस हजार वर्षों के भीतर महत्त्वपूर्ण रहेगा, किन्तु इसके बाद सभी लोग म्लेच्छ तथा यवन बन जायेंगे। इस तरह इस युग के अन्त में कृष्ण कल्कि अवतार के रूप में प्रकट होंगे और बिना विचार उनका वध करेंगे।


## Verse an.3.51
इहा-सबार कोन् मते हइबे निस्तार? ।
ताहार हेतु ना देखिये,——ए दु:ख अपार’’ ॥५१॥
*इहा-सबार —इन सभी यवनों का; कोन् मते —किस विधि से; हइबे निस्तार —उद्धार होगा; ताहार हेतु —ऐसे उद्धार का कारण; ना देखिये —मैं नहीं देख पा रहा हूँ; ए दु:ख अपार —यह मेरा महान् दु:ख है।*


### अनुवाद
‘‘इन यवनों का उद्धार किस तरह होगा? मुझे महान् दु:ख है कि मुझे इसका कोई रास्ता नहीं दिखाई देता।’’


### तात्पर्य
यह श्लोक पतित-पावन के रूप में श्री चैतन्य महाप्रभु के प्राकट्य की महत्ता को प्रकट करने वाला है। श्रील नरोत्तम दास ठाकुर का गीत है— पतित-पावन-हेतु तव अवतार —‘‘हे प्रभु, आप सारे पतितात्माओं का उद्धार करने के लिए प्रकट हुए हैं।’’ मो-सम पतित प्रभु ना पाइबे आर —‘‘और इन समस्त पतितात्माओं में मैं सबसे अधम हूँ।’’ श्रीकृष्ण चैतन्य महाप्रभु किस तरह पतितात्माओं के उद्धार के बारे में सदैव चिन्तित रहते थे, यह इस कथन से प्रदर्शित होता है— ए दु:ख अपार (‘‘यही मेरा महान् दु:ख है’’)। यह कथन बतलाता है कि श्री चैतन्य महाप्रभु जो साक्षात् पूर्ण पुरुषोत्तम भगवान् कृष्ण हैं, किस तरह भौतिक जगत् में पतितात्माओं को देखकर सदैव दु:खी रहते हैं। इसलिए वे अपने मूल रूप में या श्री चैतन्य महाप्रभु के रूप में भक्त बनकर पतितात्माओं को प्रत्यक्ष रूप से कृष्ण-प्रेम प्रदान करने आते हैं। नमो महावदान्याय कृष्णप्रेमप्रदाय ते। श्री चैतन्य महाप्रभु इतने कृपालु हैं कि वे न केवल कृष्ण का ज्ञान प्रदान करते हैं, अपितु अपने व्यावहारिक आचरण से हर एक को कृष्ण से प्रेम करना भी सिखाते हैं ( कृष्णप्रेमप्रदाय ते )।

जो लोग श्री चैतन्य महाप्रभु के चरण-चिह्नों का अनुगमन कर रहे हैं, उन्हें महाप्रभु के आन्दोलन को गम्भीरता से लेना चाहिए। इस कलियुग में लोग क्रमश: पशुओं से भी बदतर होते जा रहे हैं। यद्यपि वे गौवों का मांस खा रहे हैं तथा ब्राह्मण संस्कृति से द्वेष रखते हैं, फिर भी श्री चैतन्य महाप्रभु यह विचार कर रहे हैं कि उन्हें जीवन की भयावह स्थिति से किस प्रकार उबारा जाए। इस तरह वे सारे भारतीयों को अपने आन्दोलन को ग्रहण करने का आदेश देते हैं:

‘‘जिसने भारत-वर्ष में मनुष्य रूप में जन्म लिया है, उसे अपना जीवन सफल करना चाहिए और अन्य लोगों के लाभ हेतु कार्य करना चाहिए।’’( चैतन्य-चरितामृत, आदिलीला ९.४१) इसलिए प्रत्येक उन्नत तथा सभ्य भारतीय का धर्म है कि वह इस कार्य को गम्भीरता से ले। सारे भारतीयों को कृष्णभावनामृत आन्दोलन की प्रगति में यथाशक्ति सहायता करनी चाहिए। तभी वे श्री चैतन्य महाप्रभु के सच्चे अनुयायी माने जायेंगे। दुर्भाग्यवश, कुछ तथाकथित वैष्णव तक ईर्ष्यावश इस आन्दोलन के साथ सहयोग करने से मना तो करते ही हैं, साथ ही अनेक प्रकार से इसकी निन्दा भी करते हैं। हमें खेद के साथ कहना पड़ रहा है कि ये लोग हममें दोष निकालते हैं, क्योंकि वे हमारे कार्यों से अनावश्यक ईर्ष्या करते हैं, यद्यपि हम यवनों तथा म्लेच्छों के देशों में कृष्णभावनामृत आन्दोलन का सूत्रपात करने का भरसक प्रयत्न कर रहे हैं। ऐसे यवन तथा म्लेच्छ हमारे पास आते हैं और शुद्ध वैष्णव बनकर श्री चैतन्य महाप्रभु के चरणचिह्नों का अनुगमन करते हैं। स्वयं को श्री चैतन्य महाप्रभु का अनुयायी मानने वाले व्यक्ति को श्री चैतन्य महाप्रभु की तरह विचार करना चाहिए। महाप्रभु ने कहा है— इहा-सबार कोन मते हइबे निस्तार —‘‘इन सारे यवनों का उद्धार किस तरह होगा?’’ श्री चैतन्य महाप्रभु पतितात्माओं का उद्धार करने के लिए सदैव चिन्तित रहते थे, क्योंकि उनकी पतित अवस्था से उन्हें महान् दु:ख होता था। इसी स्तर पर श्री चैतन्य महाप्रभु के आन्दोलन का प्रचार किया जा सकता है।


## Verse an.3.52
हरिदास कहे,——‘‘प्रभु, चिन्ता ना करिह ।
यवनेर संसार देखि’ दु:ख ना भाविह ॥५२॥
*हरिदास कहे —हरिदास ने उत्तर दिया; प्रभु —मेरे प्रिय भगवान्; चिन्ता ना करिह —चिन्ता मत कीजिये; यवनेर संसार —यवनों की भौतिक अवस्था; देखि’ —देखकर; दु:ख ना भाविह —दु:खी मत होइये।*


### अनुवाद
हरिदास ठाकुर ने उत्तर दिया, ‘‘हे प्रिय प्रभु, आप चिन्ता न करें। आप भौतिक संसार में यवनों की दशा देखकर दु:खी न हों।


### तात्पर्य
हरिदास ठाकुर के ये शब्द उस भक्त के सर्वथा उपयुक्त हैं, जिसने भगवान् की सेवा में अपने जीवन और प्राण अर्पित कर दिये हो। जब भगवान् पतितात्माओं की दशा पर दु:खी होते हैं, तब भक्त यह कहकर उन्हें सान्त्वना देता है कि, ‘‘हे प्रभु, आप चिन्तित न हों।’’ यह सेवा है। श्री चैतन्य महाप्रभु को इस चिन्ता से छुटकारा दिलाने का प्रयास करने के लिए हर एक को उनके कार्य में लग जाना चाहिए। यही महाप्रभु की वास्तविक सेवा है। जो कोई श्री चैतन्य महाप्रभु की पतितात्माओं के प्रति चिन्ता को दूर करने का प्रयास करता है, वह निश्चित रूप से महाप्रभु का अत्यन्त प्रिय एवं विश्वसनीय भक्त है। ऐसे भक्त की निन्दा करना, जो श्री चैतन्य महाप्रभु के सम्प्रदाय का विस्तार करने का भरसक प्रयत्न कर रहा हो, सबसे बड़ा अपराध है। जो ऐसा करता है, उसे उसके द्वेष का दण्ड अवश्य मिलेगा।


## Verse an.3.53
यवन-सकलेर ‘मुक्ति’ हबे अनायासे ।
‘हा राम, हा राम’ बलि’ कहे नामाभासे ॥५३॥
*यवन-सकलेर —सभी यवनों की; मुक्ति —मुक्ति; हबे —हो जायेगी; अनायासे —बहुत सरलता से; हा राम हा राम —‘‘हे भगवान् राम, हे भगवान् राम’’; बलि’ —कहकर; कहे —वे बोलते हैं; नाम-आभासे —भगवान् के पवित्र नाम का लगभग निरपराध जप।*


### अनुवाद
‘‘चूँकि सारे यवन ‘हा राम, हा राम’ कहने के अभ्यस्त हैं, इसलिए वे इस नामाभास द्वारा सरलतापूर्वक उबार लिए जायेंगे।


## Verse an.3.54
महा-प्रेमे भक्त कहे,——‘हा राम, हा राम’ ।
यवनेर भाग्य देख, लय सेइ नाम ॥५४॥
*महा-प्रेमे —अत्यन्त प्रेम भाव में; भक्त कहे —एक भक्त कहता है; हा राम हा राम —‘‘हे भगवान् रामचन्द्र, हे भगवान् रामचन्द्र’’; यवनेर —यवनों का; भाग्य —सौभाग्य; देख —जरा देखिए; लय सेइ नाम —वे भी वही पवित्र नाम जप रहे हैं।*


### अनुवाद
‘‘एक भक्त अत्यधिक प्रेमवश पुकारता है—‘हे मेरे भगवान् रामचन्द्र! हे मेरे भगवान् रामचन्द्र!’ किन्तु यवन भी जप करते हैं ‘हा राम, हा राम!’ जरा उनका सौभाग्य तो देखें!’’


### तात्पर्य
यदि छोटा-सा बालक आग को छू लेता है, तो आग उसे जला देती है और यदि कोई वयस्क व्यक्ति आग को छूता है, तो वह उसे भी जला देगी। हरिदास ठाकुर कहते हैं कि भगवान् का उन्नत भक्त पुकारता है, ‘‘हा राम, हा राम,’’ यद्यपि यवन लोग ‘हा राम, हा राम’ का दिव्य अर्थ नहीं जानते, किन्तु सामान्य जीवन में वे भी इन शब्दों को बोलते हैं। यवनों के लिए ‘हा राम’ शब्द का अर्थ है, ‘‘निन्दनीय,’’ जबकि भक्त ‘हा राम’ का उच्चारण प्रेमवश करता है। फिर भी चूँकि ‘हा राम’ शब्द आध्यात्मिक सार स्वरूप हैं, इसलिए बात तो वही रहती है चाहे वे शब्द यवनों द्वारा बोले जाएँ अथवा महान भक्तों द्वारा। यह बिल्कुल अग्नि की तरह है जो बच्चों तथा वयस्कों के लिए एक समान होती है। दूसरे शब्दों में, यदि भगवान् के पवित्र नाम का उच्चारण परमेश्वर के सन्दर्भ में न भी किया जाए, तो भी भगवान् का पवित्र नाम ‘हा राम’ सदैव प्रभाव दिखाता है। यवन लोग पवित्र नाम का उच्चारण भक्तों की अपेक्षा सर्वथा भिन्न भाव से करते हैं, किन्तु पवित्र नाम ‘हा राम’ आध्यात्मिकता की दृष्टि से इतना शक्तिशाली है कि यह सर्वत्र प्रभाव डालता है, चाहे कोई इसे जानता हो अथवा नहीं। इसकी व्याख्या आगे की गई है।


## Verse an.3.55
यद्यपि अन्य सङ्केते अन्य हय नामाभास ।
तथापि नामेर तेज ना हय विनाश ॥५५॥
*यद्यपि —यद्यपि; अन्य —अन्य; सङ्केते —संकेत से; अन्य —वह अन्य; हय —है; नाम-आभास —शुद्ध नाम के लगभग समान; तथापि —फिर भी; नामेर तेज —पवित्र नाम की दिव्य शक्ति का; ना हय विनाश —विनाश नहीं होता।*


### अनुवाद
नामाचार्य हरिदास ठाकुर ने, जो कि नाम-कीर्तन के प्रामाणिक आचार्य हैं, कहा, ‘‘भगवान् के पवित्र नाम के उच्चारण द्वारा भगवान् के अतिरिक्त अन्य किसी वस्तु का संकेत करना नामाभास का उदाहरण है। जब नाम का इस तरह से उच्चारण किया जाता है, तो भी उसकी दिव्य शक्ति विनष्ट नहीं होती।


## Verse an.3.56
दंष्ट्रि-दंष्ट्राहतो म्लेच्छो हा रामेति पुन: पुन: ।
उक्त्वापि मुक्तिमाप्नोति किं पुन: श्रद्धया गृणन् ॥५६॥
*दंष्ट्रि —एक सुअर के; दंष्ट्र —दांतो द्वारा; आहत: —मारा गया; म्लेच्छ: —एक माँसाहारी; हा राम —‘‘हे मेरे प्रभु राम’’; इति —ऐसा; पुन: पुन: —बारम्बार; उक्त्वा —कहकर; अपि —भी; मुक्तिम् —मुक्ति; आप्नोति —प्राप्त करता है; किम् —क्या; पुन: —फिर; श्रद्धया —विश्वास और आदर के साथ; गृणन् —जप करने वालों का।*


### अनुवाद
‘‘‘सुअर के दाँत से मारा जा रहा और व्यथित होकर बारम्बार ‘हा राम, हा राम’ चिल्लाने वाला म्लेच्छ भी मुक्ति प्राप्त करता है। तो फिर उन लोगों के विषय में क्या कहा जाए, जो आदर तथा श्रद्धा से पवित्र नाम का उच्चारण करते हैं?’


### तात्पर्य
यह प्रसंग उस घटना का है, जिसमें सुअर द्वारा मारे जा रहे एक म्लेच्छ ने अपनी मृत्यु के समय बारम्बार ‘हा राम, हा राम’ शब्दों का उच्चारण किया। चूँकि यह उद्धरण नृसिंह पुराण का है, अतएव इससे सूचित होता है कि पौराणिक युग में भी म्लेच्छ तथा यवन रहे होंगे और ‘हा राम’ शब्द जिसका अर्थ ‘‘निन्दनीय’’ था, उन दिनों भी बोले जाते थे। इस तरह हरिदास ठाकुर साक्ष्य देते हैं कि एक म्लेच्छ भी जो ‘हा राम’ शब्दों का उच्चारण करके किसी वस्तु की निन्दा करता है, एक भक्त द्वारा पवित्र नाम के उच्चारण का लाभ उठाता है, जिसका अर्थ है ‘‘हे मेरे भगवान् राम?’’


## Verse an.3.57
अजामिल पुत्रे बोलाय बलि ‘नारायण’ ।
विष्णु-दूत आसि’ छाड़ाय ताहार बन्धन ॥५७॥
*अजामिल —अजामिल ने; पुत्रे —अपने पुत्र को; बोलाय —पुकारा; बलि —कहकर; नारायण —नारायण का पवित्र नाम; विष्णु-दूत —भगवान् विष्णु के पार्षद; आसि’ —आकर; छाड़ाय —छुड़ा देते हैं; ताहार —उसके; बन्धन —बन्धन।*


### अनुवाद
‘‘अजामिल जीवन-भर महान् पापी था, किन्तु अपनी मृत्यु के समय उसने अचानक अपने सबसे छोटे पुत्र को पुकारा, जिसका नाम नारायण था, तो विष्णु के दूत यमराज के बन्धन से उसे छुड़ाने आ गये।


## Verse an.3.58
‘राम’ दुइ अक्षर इहा नहे व्यवहित ।
प्रेम-वाची ‘हा’-शब्द ताहाते भूषित ॥५८॥
*राम —भगवान् के पवित्र नाम के; दुइ —दो; अक्षर —अक्षर; इहा —ये; नहे —नहीं हैं; व्यवहित —अलग; प्रेम-वाची —प्रेमवाचक एक शब्द; हा —हे; शब्द —शब्द; ताहाते —उसके द्वारा; भूषित —सुशोभित है।*


### अनुवाद
‘‘‘राम’ शब्द में दो अक्षर ‘रा’ तथा ‘म’ हैं। ये विलग नहीं किये जा सकते और प्रेमवाची शब्द ‘हा’ से अलंकृत हैं, जिसका अर्थ है ‘हे’।


## Verse an.3.59
नामेर अक्षर-सबेर एइ त’ स्वभाव ।
व्यवहित हैले ना छाड़े आपन-प्रभाव ॥५९॥
*नामेर —पवित्र नाम के; अक्षर —अक्षर; सबेर —सभी का; एइ —यह; त’ —निश्चित रूप से; स्वभाव —लक्षण; व्यवहित हैले —त्रुटिपूर्वक पुकारे जाने पर भी; ना —नहीं; छाड़े —छोड़ते; आपन-प्रभाव —अपना आध्यात्मिक प्रभाव।*


### अनुवाद
‘‘पवित्र नाम के अक्षरों की इतनी आध्यात्मिक शक्ति है कि अनुचित ढंग से बोले जाने पर भी अपना प्रभाव दिखाते हैं।


### तात्पर्य
श्रील भक्तिसिद्धान्त सरस्वती ठाकुर कहते हैं कि व्यवहित शब्द यहाँ पर शब्द के अक्षरों की भौतिक ध्वनि के लिए प्रयुक्त नहीं हुआ है। भौतिकतावादी व्यक्तियों की इन्द्रियतृप्ति के लिए उपेक्षापूर्ण नाम उच्चारण दिव्य ध्वनि नहीं है। इन्द्रियतृप्ति में लगे रहकर नामोच्चारण करना कृष्ण-प्रेम प्राप्त करने में अवरोधक है। दूसरी ओर, जो व्यक्ति भक्ति का इच्छुक होता है, यदि वह अनुचित रीति से या अधूरा ही नामोच्चारण करता है, तो पवित्र नाम, जो कि पूर्ण पुरुषोत्तम भगवान् से अभिन्न है, अपनी आध्यात्मिक शक्ति प्रकट करता है, क्योंकि यह उच्चारण अपराधरहित होता है। इस तरह मनुष्य को सारे अवांछनीय कार्यों से मुक्ति मिल जाती है और मनुष्य अपने सुप्त कृष्ण-प्रेम को क्रमश: जागृत कर लेता है।


## Verse an.3.60
नामैकं यस्य वाचि स्मरण-पथ-गतं श्रोत्र-मूलं गतं वा
शुद्धं वाशुद्ध-वर्णं व्यवहित-रहितं तारयत्येव सत्यम् ।
तच्चेद्देह-द्रविण-जनता-लोभ-पाषण्ड-मध्ये
निक्षिप्तं स्यान्न फल-जनकं शीघ्रमेवात्र विप्र ॥६०॥
*नाम —पवित्र नाम; एकम् —एक बार; यस्य —जिसके; वाचि —मुख में; स्मरण-पथ-गतम् —स्मरण के मार्ग में प्रवेश कर गया; श्रोत्र-मूलम् गतम् —कानों के मूल में चला गया; वा —या; शुद्धम् —शुद्ध; वा —या; अशुद्ध-वर्णम् —अशुद्ध रूप से उच्चारित; व्यवहित-रहितम् —अपराध रहित या अलग किये बिना; तारयति —उद्धार कर देता है; एव —निश्चित रूप से; सत्यम् —सच में; तत् —वह नाम; चेत् —यदि; देह —भौतिक शरीर; द्रविण —भौतिक ऐश्वर्य; जनता —जन सहयोग; लोभ —लालच; पाषण्ड —नास्तिकता; मध्ये —की ओर; निक्षिप्तम् —निर्देशित; स्यात् —हो; न —नहीं; फल-जनकम् —परिणाम उत्पन्न करनेवाला; शीघ्रम् —शीघ्र; एव —अवश्य; अत्र —इस विषय में; विप्र —हे ब्राह्मण।*


### अनुवाद
‘‘यदि भक्त एक बार भी भगवान् के पवित्र नाम का उच्चारण करता है अथवा यह उसके मन में या श्रवण करने के माध्यम रूपी कान में प्रवेश करता है, तो यह पवित्र नाम निश्चय ही उसे भवबन्धन से उबार लेगा, चाहे नामोच्चारण व्याकरण के अनुसार सही ढंग से किया गया हो या गलत ढंग से किया गया हो, चाहे मिलाकर अथवा अलग-अलग खण्डों में किया गया हो। इसलिए हे ब्राह्मण, पवित्र नाम की शक्ति निश्चित रूप से महान् है। किन्तु यदि कोई पवित्र नाम के उच्चारण का उपयोग भौतिक शरीर, भौतिक सम्पत्ति तथा अनुयायियों के लिए अथवा लोभ या नास्तिकता के प्रभाव में आकर करता है—अर्थात् अपराधसहित नामोच्चारण किया जाता है—तो ऐसे उच्चारण से तुरन्त वांछित फल नहीं मिलेगा। अतएव भगवान् के पवित्र नाम का उच्चारण करते समय सावधानीपूर्वक अपराधों से बचना चाहिए।’’


### तात्पर्य
यह श्लोक पद्म पुराण का है, जो सनातन गोस्वामी कृत हरिभक्तिविलास (११.२८९) में सम्मिलित है। उसमें सनातन गोस्वामी ने निम्नलिखित व्याख्या दी है :

वाचि गतं प्रसङ्गाद् वाङ्मध्ये प्रवृत्तम् अपि, स्मरणपथगतं कथञ्चिन् मन:स्पृष्टं अपि, श्रोत्र-मूलं गतं किञ्चित् श्रुतम् अपि; शुद्धवर्णं वा अशुद्धवर्णं अपि वा, व्यवहितं शब्दान्तरेण यद्व्यवधानं वक्ष्यमाणनारायणशब्दस्य किञ्चिद् उच्चारणानन्तरं प्रसङ्गाद् आपतितं शब्दान्तरं तेन रहितं सत्।

इसका अर्थ यह है कि यदि कोई किसी तरह से पवित्र नाम सुनता, उच्चारण करता या स्मरण करता है या उसके कान के निकट आने पर वह उसके मन में प्रवेश कर जाता है, तो वह पवित्र नाम भले ही पृथक् शब्दों में क्यों न कहा गया हो, वह अपना प्रभाव दिखायेगा। ऐसे पृथक्करण का उदाहरण इस प्रकार दिया हुआ है:

यद्वा, यद्यपि ‘हलं रिक्तम’ इत्य् आद्युक्तौ हकार-रिकारयो: वृत्त्या हरीतिनामास्त्येव, तथा ‘राजमहिषी’ इत्यत्र रामनामापि, एवमन्यद्यप्यूह्यम्; तथापि तत्-तन्नाममध्ये व्यवधायकम् अक्षरान्तरम् अस्तीत्येतादृशव्यवधानरहितम् इत्यर्थ:, यद्वा, व्यवहितं च तद्रहितं चापि वा, तत्र ‘व्यवहितम्’—नाम्न: किञ्चिदुच्चरणानन्तरं कथञ्चिद् आपतितं शब्दान्तरं समाधाय पश्चान् नामावशिष्टाऌक्षरग्रहणं इत्येवं रूपं, मध्ये शब्दान्तरेणान्तरितम् इत्यर्थ:, ‘रहितं’, पश्चाद् अवशिष्टाक्षरग्रहणवर्जितम्, केनचिदंशेन हीनम् इत्यर्थ:, तथापि तारयत्येव।

मान लीजिये कि कोई हलं रिक्तम् दो शब्दों का प्रयोग करता है। हलम् शब्द का ह अक्षर तथा रिक्तम् का रि अक्षर अलग-अलग उच्चरित होते हैं, किन्तु तो भी पवित्र नाम का प्रभाव होगा, क्योंकि मनुष्य किसी न किसी रूप में हरि शब्द का उच्चारण करता है। इसी तरह राज-महिषी शब्द में रा तथा म अक्षर अलग-अलग शब्दों में आते हैं, किन्तु वे किसी न किसी तरह एकसाथ प्रकट होते हैं, इसलिए पवित्र नाम राम अपना प्रभाव दिखायेगा, यदि वह अपराध रहित हो।

सर्वेभ्य: पापेभ्योऽपराधेभ्यश्च संसारादप्युद्धारयत्येवेति सत्यमेव; किन्तु नामसेवनस्य मुख्यं यत् फलं, तन्न सद्य: सम्पद्यते। तथा देहभरणाद्यर्थमपि नामसेवनेन मुख्यं फलमाशु न सिध्यतीत्याह—तच्चेद् इति।

पवित्र नाम में इतनी आध्यात्मिक शक्ति होती है कि यह मनुष्य को सारे पापों के फलों तथा भौतिक बन्धनों से उबार सकता है, किन्तु पवित्र नाम का उच्चारण तुरन्त फलदायक नहीं होगा, यदि इसका उच्चारण पाप करने की सुविधा के लिए किया जाता है।

तन् नाम चेद्यदि देहादिमध्ये निक्षिप्तं—देहभरणाद्यर्थमेव विन्यस्तम्, तदापि फलजनकं न भवति किम्? अपितु भवत्येव, किन्तु अत्र इह लोके शीघ्रं न भवति, किन्तु विलम्बेनैव भवतीत्यर्थ:।

पवित्र नाम इतना शक्तिशाली होता है कि यह प्रभाव दिखायेगा, किन्तु जब कोई व्यक्ति अपराध-सहित पवित्र नाम का उच्चारण करता है, तो इसका प्रभाव विलम्ब से होगा, तुरन्त नहीं, यद्यपि अनुकूल परिस्थितियों में पवित्र भगवन्नाम तुरन्त प्रभाव दिखाता है।


## Verse an.3.61
नामाभास हैते हय सर्व-पाप-क्षय ॥६१॥
*नाम-आभास हैते —नामाभास के उच्चारण से; हय —हो जाते हैं; सर्व-पाप —पापों के सारे फलों का; क्षय —विनाश।*


### अनुवाद
नामाचार्य हरिदास ठाकुर ने कहा, ‘‘यदि कोई अपराधरहित होकर अपूर्ण रीति से भी पवित्र नाम का उच्चारण करता है, तो वह पापमय जीवन के सारे फलों से मुक्त हो सकता है।


## Verse an.3.62
तं निर्व्याजं भज गुण-निधे पावनं पावनानां
श्रद्धा-रज्यन्मतिरतितरामुत्तम:-श्लोक-मौलिम् ।
प्रोद्यन्नन्त:-करण-कुहरे हन्त यन्नाम-भानोर्
आभासोऽपि क्षपयति महा-पातक-ध्वान्त-राशिम् ॥६२॥
*तम् —उन्हें; निर्व्याजम् —बिना कपट के; भज —भजो; गुण-निधे —हे सभी सद्गुणों के निधि; पावनम् —शुद्ध करने वाले; पावनानाम् —सभी शुद्ध करने वालों में; श्रद्धा —विश्वास के साथ; रज्यन् —उत्साहित; मति: —मन; अतितराम् —बहुत अधिक; उत्तम:-श्लोक-मौलिम् —वे परम पुरुष जिनकी उत्तम श्लोकों से उपासना की जाती है या जो सभी भौतिक अवस्थाओं से परे हैं; प्रोद्यन् —प्रकट करके; अन्त:-करण-कुहरे —हृदय की गहराई में; हन्त —हाय; यत्-नाम —जिनका पवित्र नाम; भानो: —सूर्य का; आभास: —मन्द प्राकट्य; अपि —भी; क्षपयति —नाश कर देता है; महा-पातक —महान् पापकर्मों के फलस्वरूप कर्मों के; ध्वान्त —अज्ञान के; राशिम् —भण्डार का।*


### अनुवाद
‘‘‘हे सभी सद्गुणों की खान, आप समस्त पावन करने वालों को भी पावन करने वाले, उत्तमश्लोक शिरोमणि श्रीकृष्ण की पूजा करें। आप श्रद्धायुक्त, अविचलित मन से, निष्कपट होकर तथा अत्युच्च रीति से उनकी पूजा करें। इस प्रकार उन भगवान् की पूजा करें, जिनका नाम सूर्य के समान है, क्योंकि जिस तरह सूर्य के किंचित प्रकट होने पर भी रात्रि का अन्धकार दूर हो जाता है, उसी तरह कृष्ण के पवित्र नाम का थोड़ा-सा भी प्राकट्य अज्ञान के सारे अन्धकार को, जो विगत जन्मों में सम्पन्न बड़े-बड़े पापों के कारण हृदय में उत्पन्न होता है, दूर भगा सकता है।’


### तात्पर्य
यह श्लोक भक्तिरसामृतसिन्धु (२.१.१०३) में आया है।


## Verse an.3.63
नामाभास हैते हय संसारेर क्षय ॥६३॥
*नाम-आभास हैते —मात्र नामाभास के बल पर ही; हय —हो जाता है; संसारेर क्षय —भौतिक बन्धन से उद्धार।*


### अनुवाद
‘‘भगवान् के पवित्र नाम का क्षीण प्रकाश भी पापमय जीवन के सारे फलों को दूर कर सकता है।


## Verse an.3.64
म्रियमाणो हरेर्नाम गृणन्पुत्रोपचारितम् ।
अजामिलोऽप्यगाद्धाम किमुत श्रद्धया गृणन् ॥६४॥
*म्रियमाण: —मरते हुए; हरे: नाम —परम भगवान् के पवित्र नाम का; गृणन् —उच्चारण; पुत्र-उपचारितम् —यद्यपि अपने पुत्र के लिए कहा; अजामिल: —अजामिल ने; अपि —भी; अगात् —प्राप्त किया; धाम —आध्यात्मिक जगत्; किम् उत —तो क्या कहना; श्रद्धया —श्रद्धा और आदर के साथ; गृणन् —जपना।*


### अनुवाद
‘‘‘मरणासन्न अजामिल ने अपने पुत्र नारायण को बुलाने के उद्देश्य से भगवान् के नाम का उच्चारण किया, फिर भी उसे वैकुण्ठ प्राप्त हुआ। तो फिर उनके विषय में क्या कहा जाए, जो श्रद्धा तथा आदरपूर्वक पवित्र नाम का उच्चारण करते हैं?’


### तात्पर्य
यह श्लोक श्रीमद्भागवत (६.२.४९) से लिया गया है।


## Verse an.3.65
नामाभासे ‘मुक्ति’ हय सर्व-शास्त्रे देखि ।
श्री-भागवते ताते अजामिल——साक्षी’’ ॥६५॥
*नाम-आभासे —पवित्र हरिनाम की किरणों की झलक मात्र से; मुक्ति —मुक्ति; हय —हो जाती है; सर्व-शास्त्रे —सभी शास्त्रों में; देखि —मैं देखता हूँ; श्री-भागवते —श्रीमद्भागवत ; ताते —इसका; अजामिल —अजामिल; साक्षी —साक्षी है।*


### अनुवाद
‘‘भगवान् के पवित्र नाम के तेज की हल्की-सी किरणों से भी (नामाभास) मनुष्य मुक्ति प्राप्त कर सकता है। इसे हम समस्त प्रामाणिक शास्त्रों में देख सकते हैं। इसका साक्ष्य श्रीमद्भागवत में अजामिल की कथा में मिलता है।’’


## Verse an.3.66
शुनिया प्रभुर सुख बाड़ये अन्तरे ।
पुनरपि भङ्गी करि’ पुछये ताँहारे ॥६६॥
*शुनिया —सुनकर; प्रभुर —श्री चैतन्य महाप्रभु की; सुख —प्रसन्नता; बाड़ये —बढ़ गई; अन्तरे —हृदय के भीतर; पुनरपि —फिर भी; भङ्गी करि’ —स्वभावत:; पुछये ताँहारे —हरिदास ठाकुर से पूछा।*


### अनुवाद
जब हरिदास ठाकुर से श्री चैतन्य महाप्रभु ने यह सुना, तो उनके हृदय में सुख बढ़ गया, किन्तु स्वभावत: उन्होंने और आगे पूछा।


## Verse an.3.67
‘‘पृथिवीते बहु-जीव——स्थावर-जङ्गम ।
इहा-सबार कि प्रकारे हइबे मोचन?’’ ॥६७॥
*पृथिवीते —इस पृथ्वी पर; बहु-जीव —अनेक जीव; स्थावर —अचल; जङ्गम —चल; इहा-सबार —इन सबका; कि प्रकारे —किस प्रकार; हइबे मोचन —उद्धार हो पाएगा।*


### अनुवाद
महाप्रभु ने कहा, ‘‘इस पृथ्वी पर अनेक जीव हैं—कुछ अचर हैं और कुछ चर। वृक्षों, लताओं, कीड़ों तथा अन्य जीवों का क्या होगा? वे कैसे भवबन्धन से छूट सकेंगे?’’


## Verse an.3.68
हरिदास कहे,——‘‘प्रभु, से कृपा तोमार ।
स्थावर-जङ्गम आगे करियाछ निस्तार ॥६८॥
*हरिदास कहे —हरिदास ने उत्तर दिया; प्रभु —मेरे प्रिय प्रभु; से —उस; कृपा —कृपा से; तोमार —आपकी; स्थावर-जङ्गम —अचर और चर जीवों का; आगे —पहले से ही; करियाछ निस्तार —आपने उद्धार कर दिया है।*


### अनुवाद
हरिदास ठाकुर ने उत्तर दिया, ‘‘हे प्रिय प्रभु, सारे चर तथा अचर प्राणियों का उद्धार तो आपकी कृपा से होता है। आपने पहले ही यह कृपा करके उनका उद्धार किया है।


## Verse an.3.69
तुमि ये करियाछ एइ उच्च सङ्कीर्तन ।
स्थावर-जङ्गमेर सेइ हयत’ श्रवण ॥६९॥
*तुमि —आपने; ये —जो; करियाछ —किया है; एइ —यह; उच्च —उच्च स्वर में; सङ्कीर्तन —हरिनाम संकीर्तन; स्थावर-जङ्गमेर —सभी जीवात्माओं का, अचर और चर; सेइ —वे; हयत’ —हुए हैं; श्रवण —सुनकर।*


### अनुवाद
‘‘आपने उच्च स्वर से हरे कृष्ण मन्त्र का कीर्तन किया है और हर चर या अचर प्राणी ने उसे सुनकर लाभ उठाया है।


## Verse an.3.70
शुनिया जङ्गमेर हय संसार-क्षय ।
स्थावरे से शब्द लागे, प्रतिध्वनि हय ॥७०॥
*शुनिया —सुनकर; जङ्गमेर —उन जीवों का जो चल सकते हैं; हय —हुआ है; संसार-क्षय —भौतिक जगत् के बन्धन का नाश; स्थावरे —अचर जीवों का; से शब्द —उस दिव्य ध्वनि से; लागे —स्पर्श कर; प्रति-ध्वनि —प्रति ध्वनि; हय —हो गई।*


### अनुवाद
‘‘हे प्रभु, जिन चर प्राणियों ने आपके उच्च संकीर्तन को सुना है, वे पहले ही भवबन्धन से छूट चुके हैं, और जब वृक्ष जैसे अचर जीव उसे सुनते हैं, तो एक प्रतिध्वनि होती है।


## Verse an.3.71
‘प्रतिध्वनि’ नहे, सेइ करये ‘कीर्तन’ ।
तोमार कृपार एइ अकथ्य कथन ॥७१॥
*प्रति-ध्वनि नहे —वह ध्वनि तरंग प्रतिध्वनि नहीं है; सेइ —वे; करये कीर्तन —कीर्तन गा रहे हैं; तोमार कृपार —आपकी कृपा की; एइ —यह; अकथ्य कथन —अचिन्त्य घटना है।*


### अनुवाद
‘‘किन्तु, वास्तव में यह प्रतिध्वनि नहीं, यह तो अचर जीवों का कीर्तन है। यद्यपि यह अचिन्त्य है, किन्तु आपकी कृपा से यह सब सम्भव है।


## Verse an.3.72
सकल जगते हय उच्च सङ्कीर्तन ।
शुनिया प्रेमावेशे नाचे स्थावर-जङ्गम ॥७२॥
*सकल जगते —समस्त ब्रह्माण्ड में; हय —हो रहा है; उच्च सङ्कीर्तन —हरे कृष्ण मन्त्र का उच्च संकीर्तन; शुनिया —सुनकर; प्रेम-आवेशे —दिव्य प्रेमभाव में; नाचे —नाच रहे हैं; स्थावर-जङ्गम —अचर तथा चर, सभी जीव।*


### अनुवाद
‘‘जब आपके अनुयायियों द्वारा विश्वभर में हरे कृष्ण मन्त्र का उच्च स्वर से कीर्तन होता है, तो सारे अचर तथा चर जीव भक्तिमय प्रेम में नृत्य करते हैं।


## Verse an.3.73
यैछे कैला झारिखण्डे वृन्दावन याइते ।
बलभद्र-भट्टाचार्य कहियाछेन आमाते ॥७३॥
*यैछे —जैसे; कैला —आपने किया; झारिखण्डे —झारखण्ड नामक जंगल में; वृन्दावन याइते —वृन्दावन जाते हुए; बलभद्र-भट्टाचार्य —आपके सेवक बलभद्र भट्टाचार्य ने; कहियाछेन आमाते —मुझे बताया है।*


### अनुवाद
‘‘हे प्रभु, जब आप झारखंड जंगल से होते हुए वृन्दावन जा रहे थे, तब जितनी सारी घटनाएँ घटीं, उनका वर्णन आपके सेवक बलभद्र भट्टाचार्य ने मुझसे किया है।


## Verse an.3.74
वासुदेव जीव लागि’ कैल निवेदन ।
तबे अङ्गीकार कैला जीवेर मोचन ॥७४॥
*वासुदेव —वासुदेव नामक भगवद्भक्त; जीव लागि’ —सभी जीवों के लिए; कैल निवेदन —अपना निवेदन अर्पित किया; तबे —उस समय; अङ्गीकार कैला —आपने स्वीकार किया; जीवेर मोचन —सभी जीवों का उद्धार।*


### अनुवाद
‘‘जब आपके भक्त वासुदेव दत्त ने आपके चरणकमलों पर सारे जीवों के उद्धार के लिए निवेदन किया, तो आपने वह प्रार्थना स्वीकार कर ली।


## Verse an.3.75
जगत् निस्तारिते एइ तोमार अवतार ।
भक्त-भाव आगे ताते कैला अङ्गीकार ॥७५॥
*जगत् निस्तारिते —समस्त जगत् का उद्धार करने के लिए; एइ —यह; तोमार अवतार —आपका अवतार; भक्त-भाव —एक भक्त का भाव; आगे —पहले से; ताते —अत:; कैला अङ्गीकार —आपने स्वीकार किया है।*


### अनुवाद
‘‘हे प्रभु, आपने इस संसार के सारे पतितात्माओं का उद्धार करने के लिए ही भक्त का रूप स्वीकार किया है।


## Verse an.3.76
उच्च सङ्कीर्तन ताते करिला प्रचार ।
स्थिर-चर जीवेर सब खण्डाइला संसार’’ ॥७६॥
*उच्च सङ्कीर्तन —हरे कृष्ण मन्त्र का उच्च स्वर में कीर्तन; ताते —अत:; करिला प्रचार —आपने फैलाया है; स्थिर-चर —अचर और चर; जीवेर —जीवों का; सब —सब; खण्डाइला —आपने समाप्त कर दिया है; संसार —भौतिक अस्तित्व का बन्धन।*


### अनुवाद
‘‘आपने हरे कृष्ण महामन्त्र के उच्च कीर्तन का प्रचार किया है और इस तरह से सारे चर तथा अचर प्राणियों को भव-बन्धन से मुक्त किया है।’’


## Verse an.3.77
प्रभु कहे,——‘‘सब जीव मुक्ति यबे पाबे ।
एइ त’ ब्रह्माण्ड तबे जीव-शून्य हबे!’’ ॥७७॥
*प्रभु कहे —महाप्रभु ने उत्तर दिया; सब जीव —सभी जीव; मुक्ति —मुक्ति; यबे —जब; पाबे —प्राप्त करेंगे; एइ —यह; त’ —निश्चय ही; ब्रह्माण्ड —ब्रह्माण्ड; तबे —तब; जीव-शून्य —जीवों से रहित; हबे —हो जायेगा।*


### अनुवाद
श्री चैतन्य महाप्रभु ने उत्तर दिया, ‘‘यदि सारे जीवों को मुक्ति मिल जाए, तो सारा ब्रह्माण्ड जीवों से विहीन हो जायेगा।’’


## Verse an.3.78-79
हरिदास बले,——‘‘तोमार यावत्मर्त्ये स्थिति ।
तावत् स्थावर-जङ्गम, सर्व जीव-जाति ॥७८॥
सब मुक्त करि’ तुमि वैकुण्ठे पाठाइबा ।
सूक्ष्म-जीवे पुन: कर्मे उद्बुद्ध करिबा ॥७९॥
*हरिदास बले —हरिदास ठाकुर ने कहा; तोमार —आपकी; यावत्त् —जब तक; मर्त्ये —इस भौतिक जगत् में; स्थिति —स्थिति है; तावत् —उस काल तक; स्थावर-जङ्गम —अचर और चर; सर्व —सभी; जीव-जाति —जीव प्रजातियों को; सब —सभी; मुक्त करि’ —मुक्त करके; तुमि —आप; वैकुण्ठे —आध्यात्मिक जगत् में; पाठाइबा —भेज देंगे; सूक्ष्म-जीवे —अविकसित चेतना वाले जीवात्मा; पुन: —फिर; कर्मे —अपने कर्मों में; उद्बुद्ध करिबा —आप जागृत कर देंगे।*


### अनुवाद
हरिदास ने कहा, ‘‘हे प्रभु, जब तक आप इस भौतिक जगत् में स्थित हैं, तब तक आप विभिन्न योनियों के समस्त विकसित चर तथा अचर जीवों को वैकुण्ठ लोक भेजते रहेंगे। तब आप पुन: उन जीवों को जागृत करेंगे, जो अब भी विकसित नहीं हैं और उन्हें कार्यों में लगायेंगे।


## Verse an.3.80
सेइ जीव हबे इहाँ स्थावर-जङ्गम ।
ताहाते भरिबे ब्रह्माण्ड येन पूर्व-सम ॥८०॥
*सेइ जीव —ऐसे जीवात्मा; हबे —हो जायेंगे; इहाँ —इस भौतिक जगत् में; स्थावर-जङ्गम —अचर और चर जीव; ताहाते —उस प्रकार; भरिबे —आप भर देंगे; ब्रह्माण्ड —सम्पूर्ण ब्रह्माण्ड को; येन —जैसे; पूर्व-सम —पहले के समान ही।*


### अनुवाद
‘‘इस तरह सारे चर तथा अचर जीव अस्तित्व को प्राप्त होंगे और सम्पूर्ण ब्रह्माण्ड पहले की तरह पूरित हो जायेगा।


### तात्पर्य
जब हम प्रचार-कार्य करते हैं, तब कुछ विरोधी तत्त्व यह तर्क करते हैं, ‘‘यदि सारे जीवों का कृष्णभावनामृत आन्दोलन के द्वारा उद्धार हो गया, तो फिर क्या होगा? तब तो सारा ब्रह्माण्ड जीवों से विहीन हो जायेगा।’’ इसके उत्तर में हम कह सकते हैं कि जेल में बहुत से कैदी होते हैं, किन्तु यदि कोई यह सोचे कि यदि सारे कैदी अच्छा आचरण करने लगें, तो जेल खाली हो जायेगा, तो वह सही नहीं होगा। यदि जेल के सारे कैदी छोड़ दिये जाएँ, तो अन्य अपराधी आकर इसे भर देंगे। जेल कभी खाली नहीं होगा, क्योंकि ऐसे अनेक भावी अपराधी हैं, जो जेल की कोठरियों को भरते रहेंगे, चाहे सरकार सारे वर्तमान अपराधियों को भी छोड़ दे। जैसाकि भगवद्गीता (१३.२२) में पुष्टि हुई है— कारणं गुणसङ्गोऽस्य सदसद्योनिजन्मसु —‘‘भौतिक प्रकृति के साथ जीव की संगति होने से वह विभिन्न योनियों में अच्छी तथा बुरी योनियाँ पाता है।’’ ऐसे अनेक अप्रकट जीव हैं, जो तमोगुण से आच्छादित हैं। वे क्रमश: रजोगुण को प्राप्त होंगे। उनमें से अधिकांश अपने सकाम कर्मों के कारण अपराधी बनकर जेलों को फिर से भरेंगे।


## Verse an.3.81
पूर्वे येन रघुनाथ सब अयोध्या लञा ।
वैकुण्ठके गेला, अन्य-जीवे अयोध्या भराञा ॥८१॥
*पूर्वे —पूर्व में; येन —जैसे; रघुनाथ —रामचन्द्र; सब —सभी; अयोध्या —अयोध्या के निवासियों को; लञा —अपने साथ लेकर; वैकुण्ठके गेला —वैकुण्ठ लोक लौट गये; अन्य-जीवे —अन्य जीवात्माओं से; अयोध्या —अयोध्या; भराञा —भरकर।*


### अनुवाद
‘‘पूर्वकाल में जब भगवान् रामचन्द्र ने यह जगत् छोड़ा, तो वे अयोध्या के सारे जीवों को अपने साथ लेते गये। तत्पश्चात् उन्होंने अयोध्या को पुन: अन्य जीवों से भर दिया।


## Verse an.3.82
अवतरि’ तुमि ऐछे पातियाछ हाट ।
केह ना बुझिते पारे तोमार गूढ़ नाट ॥८२॥
*अवतरि’ —अवतरित होकर; तुमि —आपने; ऐछे —इस प्रकार; पातियाछ हाट —एक बाजार लगा दिया है; केह ना बुझिते पारे —कोई समझ नहीं सकता; तोमार —आपके; गूढ़ नाट —गहन कार्यकलाप।*


### अनुवाद
‘‘हे प्रभु, आपने इस भौतिक जगत् में अवतरित होकर एक योजना प्रारम्भ कर दी है, किन्तु कोई यह नहीं जानता कि आप किस तरह कार्य करते हैं।


## Verse an.3.83
पूर्वे येन व्रजे कृष्ण करि’ अवतार ।
सकल ब्रह्माण्ड-जीवेर खण्डाइला संसार ॥८३॥
*पूर्वे —पहले; येन —जैसे; व्रजे —वृन्दावन में; कृष्ण —भगवान् कृष्ण; करि’ अवतार —अवतरित होकर; सकल —सभी; ब्रह्माण्ड-जीवेर —इस ब्रह्माण्ड जीवों का; खण्डाइला —नाश किया; संसार —भौतिक अस्तित्व।*


### अनुवाद
‘‘पूर्वकाल में, जब भगवान् कृष्ण वृन्दावन में अवतरित हुए, तो उन्होंने ब्रह्माण्ड के सारे जीवों को भौतिक स्थिति से इसी तरह मुक्त कर दिया था।


## Verse an.3.84
न चैवं विस्मय: कार्यो भवता भगवत्यजे ।
योगेश्वरेश्वरे कृष्णे यत एतद्विमुच्यते ॥८४॥
*न —नहीं; च —भी; एवम् —अत:; विस्मय: —आश्चर्य; कार्य: —करना चाहिए; भवता —आपके द्वारा; भगवति —पूर्ण पुरुषोत्तम भगवान् में; अजे —जो अजन्मा हैं; योग-ईश्वर-ईश्वरे —योग शक्तियों के स्वामियों के स्वामी; कृष्णे —भगवान् कृष्ण में; यत: —जिनके द्वारा; एतत् —सारे जीव; विमुच्यते —मुक्त कर दिये गये।*


### अनुवाद
‘‘अजन्मा, योगेश्वरों के भी ईश्वर, पूर्ण पुरुषोत्तम भगवान् कृष्ण समस्त चर तथा अचर प्राणियों का उद्धार करते हैं। भगवान् के कार्यकलाप तनिक भी आश्चर्यजनक नहीं है।’’


### तात्पर्य
यह उद्धरण श्रीमद्भागवत (१०.२९.१६) से है।


## Verse an.3.85
‘‘अयं हि भगवान्दृष्ट: कीर्तित: संस्मृतश्च
द्वेषानुबन्धेनाप्यखिल-सुरासुरादि- दुर्लभं फलं
प्रयच्छति, किमुत सम्यग्भक्तिमताम्’’ इति ॥८५॥
*अयम् —यह; हि —निश्चित रूप से; भगवान् —पूर्ण पुरुषोत्तम भगवान्; दृष्ट: —देखे जाएँ; कीर्तित: —गुणगान किये जाएँ; संस्मृत: —स्मरण किये जाएँ; च —और; द्वेष —द्वेष के; अनुबन्धेन —भाव से; अपि —यद्यपि; अखिल-सुर-असुर-आदि —सभी देवताओं और असुरों द्वारा; दुर्लभम् —दुर्लभतापूर्वक प्राप्त; फलम् —फल; प्रयच्छति —प्रदान करते हैं; किम् उत —क्या कहना; सम्यक् —पूर्णतया; भक्ति-मताम् —जो प्रेममयी सेवा में लगे हुए हैं; इति —अत:।*


### अनुवाद
‘‘‘भले ही पूर्ण पुरुषोत्तम भगवान् को ईर्ष्या की दृष्टि से देखा जाये, उनका महिमागान किया जाये या उनका स्मरण किया जाये, तो भी वे अत्यन्त गुह्य मुक्ति प्रदान करते हैं, जो देवताओं तथा असुरों को विरले ही प्राप्त हो पाती है। तो फिर उनके विषय में क्या कहा जाए, जो पहले से भगवान् की भक्तिमयी सेवा में पूरी तरह से लगे हुए हैं?’’


### तात्पर्य
यह उद्धरण विष्णु पुराण (४.१५.१७) से है।


## Verse an.3.86
तैछे तुमि नवद्वीपे करि’ अवतार ।
सकल-ब्रह्माण्ड-जीवेर करिला निस्तार ॥८६॥
*तैछे —उसी प्रकार; तुमि —आपने; नवद्वीपे —नवद्वीप में; करि’ अवतार —अवतार रूप में प्रकट होकर; सकल —सभी; ब्रह्माण्ड —ब्रह्माण्ड के; जीवेर —जीवों का; करिला निस्तार —उद्धार कर दिया है।*


### अनुवाद
‘‘आपने नवद्वीप में अवतरित होकर, कृष्ण की ही तरह, ब्रह्माण्ड के सारे जीवों का पहले से ही उद्धार कर दिया है।


## Verse an.3.87
ये कहे,——‘चैतन्य-महिमा मोर गोचर हय’ ।
से जानुक, मोर पुन: एइ त’ निश्चय ॥८७॥
*ये कहे —जो भी कहता है; चैतन्य-महिमा —श्री चैतन्य महाप्रभु की महिमा; मोर गोचर —मैं जानता हूँ; हय —होगा; से जानुक —वह जानता होगा; मोर —मेरा; पुन: —फिर से; एइ त’ निश्चय —यह निष्कर्ष है।*


### अनुवाद
‘‘कोई कह सकता है कि वह श्री चैतन्य महाप्रभु की महिमा को समझता है। वह जो भी जान सके जाने, किन्तु जहाँ तक मेरा सम्बन्ध है, मेरा तो यही निर्णय है।


## Verse an.3.88
तोमार ये लीला महा-अमृतेर सिन्धु ।
मोर मनो-गोचर नहे तार एक बिन्दु’’ ॥८८॥
*तोमार —आपकी; ये —जो भी; लीला —लीलाएँ हैं; महा-अमृतेर सिन्धु —अमृत का एक विशाल समुद्र; मोर —मेरे लिए; मन:-गोचर नहे —समझना सम्भव नहीं है; तार —इसकी; एक बिन्दु —एक बूँद।*


### अनुवाद
‘‘हे प्रिय प्रभु, आपकी लीलाएँ अमृत के सागर के समान हैं। मेरे लिए उस सागर की महिमा की कल्पना कर पाना या उसकी एक बूँद तक को समझ पाना भी सम्भव नहीं है।’’


## Verse an.3.89
एत शुनि’ प्रभुर मने चमत्कार हैल ।
‘मोर गूढ़-लीला हरिदास केमने जानिल?’ ॥८९॥
*एत शुनि’ —यह सुनकर; प्रभुर —श्री चैतन्य महाप्रभु के; मने —मन में; चमत्कार हैल —आश्चर्य हो गया; मोर —मेरी; गूढ़-लीला —गुह्य लीलाएँ; हरिदास —हरिदास; केमने —कैसे; जानिल —समझ गया।*


### अनुवाद
यह सब सुनकर श्री चैतन्य महाप्रभु आश्चर्यचकित हुए। उन्होंने सोचा, ‘‘ये तो वास्तव में मेरी गुह्य लीलाएँ हैं। हरिदास उन्हें कैसे समझ गया?’’


## Verse an.3.90
मनेर सन्तोषे ताँरे कैला आलिङ्गन ।
बाह्ये प्रकाशिते ए-सब करिला वर्जन ॥९०॥
*मनेर सन्तोषे —मन के सम्पूर्ण सन्तोष के साथ; ताँरे —उन्हें; कैला आलिङ्गन —उन्होंने आलिंगन किया; बाह्ये —बाहरी रूप से; प्रकाशिते —प्रकाशित करने को; ए-सब —यह सब; करिला वर्जन —उन्होंने वर्जन किया।*


### अनुवाद
हरिदास ठाकुर के कथनों से अत्यधिक सन्तुष्ट होकर श्री चैतन्य महाप्रभु ने उनका आलिंगन किया। किन्तु बाह्य रूप से इन विषयों पर उन्होंने अधिक विचार-विमर्श नहीं किया।


## Verse an.3.91
ईश्वर-स्वभाव,——ऐश्वर्य चाहे आच्छादिते ।
भक्त-ठाञि लुकाइते नारे, हय त’ विदिते ॥९१॥
*ईश्वर-स्वभाव —पूर्ण पुरुषोत्तम भगवान् का स्वभाव; ऐश्वर्य —महिमा; चाहे —चाहते हैं; आच्छादिते —छुपाना; भक्त-ठाञि —अपने भक्त के सामने; लुकाइते नारे —वे छुपा नहीं सकते; हय त’ विदिते —यह सर्वविदित है।*


### अनुवाद
यह पूर्ण पुरुषोत्तम भगवान् का स्वभाव है। यद्यपि वे अपने ऐश्वर्य को छिपाना चाहते हैं, किन्तु वे अपने भक्तों के समक्ष ऐसा नहीं कर पाते। यह सर्वविदित है।


## Verse an.3.92
उल्लङ्घित-त्रिविध-सीम-समातिशायि-
सम्भावनं तव परिव्रढ़िम-स्वभावम् ।
माया-बलेन भवतापि निगुह्यमानं
पश्यन्ति केचिदनिशं त्वदनन्य-भावा: ॥९२॥
*उल्लङ्घित —पार कर गया; त्रि-विध —तीन प्रकार की; सीम —सीमाएँ; सम —समान का; अतिशायि —और बढ़ने की; सम्भावनम् —सम्भावना; तव —आपकी; परिव्रढ़िम —भगवत्ता का; स्वभावम् —वास्तविक स्वभाव; माया-बलेन —माया शक्ति के बल से; भवता —आपका; अपि —यद्यपि; निगुह्यमानम् —छुपा हुआ; पश्यन्ति —वे देखते हैं; केचित् —कुछ; अनिशम् —सदैव; त्वत् —आपके प्रति; अनन्य-भावा: —वे जो पूर्ण रूप से शरणागत हैं।*


### अनुवाद
‘‘हे प्रभु, भौतिक प्रकृति में हर वस्तु काल, देश तथा विचार से सीमित होती है। किन्तु आपके गुण अतुलनीय तथा अद्वितीय होने के कारण सदैव ऐसी सीमाओं से परे होते हैं। आप कभी-कभी ऐसे गुणों को अपनी शक्ति से छिपा लेते हैं, किन्तु तो भी आपके अनन्य भक्त आपको सभी परिस्थितियों में देख सकने में सदा समर्थ होते हैं।’’


### तात्पर्य
यह श्लोक यामुनाचार्य कृत स्तोत्र-रत्न (१३) से है।


## Verse an.3.93
तबे महाप्रभु निज-भक्त-पाशे याञा ।
हरिदासेर गुण कहे शत-मुख हञा ॥९३॥
*तबे —इसके बाद; महाप्रभु —श्री चैतन्य महाप्रभु; निज-भक्त-पाशे —अपने अन्तरंग भक्तों के पास; याञा —जाकर; हरिदासेर गुण —हरिदास के दिव्य गुण; कहे —वर्णित करते हैं; शत-मुख —जैसे सौ मुखों से युक्त; हञा —होकर।*


### अनुवाद
तब श्री चैतन्य महाप्रभु अपने निजी भक्तों के पास गये और उनसे हरिदास ठाकुर के दिव्य गुणों के बारे में इस प्रकार बतलाने लगे मानो उनके सैकड़ों मुख हों।


## Verse an.3.94
भक्तेर गुण कहिते प्रभुर बाड़ये उल्लास ।
भक्त-गण-श्रेष्ठ ताते श्री-हरिदास ॥९४॥
*भक्तेर —भक्तों के; गुण —गुणों को; कहिते —कहकर; प्रभुर —श्री चैतन्य महाप्रभु का; बाड़ये —बढ़ जाता है; उल्लास —आनन्द; भक्त-गण —सभी भक्तों में; श्रेष्ठ —सर्वश्रेष्ठ; ताते —उनमें; श्री-हरिदास —हरिदास ठाकुर।*


### अनुवाद
श्री चैतन्य महाप्रभु को अपने भक्तों का गुणगान करने में बड़ी प्रसन्नता होती है और इन भक्तों में हरिदास ठाकुर सर्वोपरि हैं।


## Verse an.3.95
हरिदासेर गुण-गण——असङ्ख्य, अपार ।
केह कोन अंशे वर्णे, नाहि पाय पार ॥९५॥
*हरिदासेर गुण-गण —हरिदास ठाकुर के दिव्य गुणों का भण्डार; असङ्ख्य —असंख्य; अपार —अगाध; केह —कोई; कोन अंशे —कुछ भाग; वर्णे —वर्णन करता है; नाहि पाय पार —सीमा तक नहीं पहुँच सकता।*


### अनुवाद
हरिदास ठाकुर के दिव्य गुण असंख्य तथा अगाध हैं। कोई उनके एक अंश का वर्णन भले कर ले, किन्तु उन सबकी गणना कर पाना असम्भव है।


## Verse an.3.96
चैतन्य-मङ्गले श्री-वृन्दावन-दास ।
हरिदासेर गुण किछु करियाछेन प्रकाश ॥९६॥
*चैतन्य-मङ्गले — चैतन्य मंगल (चैतन्य भागवत) नामक ग्रन्थ में; श्री-वृन्दावन-दास —श्री वृन्दावन दास ठाकुर ने; हरिदासेर —हरिदास ठाकुर के; गुण —गुण; किछु —कुछ; करियाछेन प्रकाश —प्रकाशित किये हैं।*


### अनुवाद
चैतन्य मंगल में श्रील वृन्दावन दास ठाकुर ने कुछ सीमा तक हरिदास ठाकुर के गुणों का वर्णन किया है।


## Verse an.3.97
सब कहा ना याय हरिदासेर चरित्र ।
केह किछु कहे करिते आपना पवित्र ॥९७॥
*सब —सभी; कहा —कहना; ना याय —सम्भव नहीं है; हरिदासेर चरित्र —हरिदास ठाकुर का चरित्र; केह किछु कहे —कोई कुछ कहता है; करिते —केवल बनाने के लिए; आपना —स्वयं को; पवित्र —पवित्र, शुद्ध।*


### अनुवाद
हरिदास ठाकुर के सभी गुणों का वर्णन कोई नहीं कर सकता। अपने आप को पवित्र बनाने के लिए उनके विषय में कोई कुछ कह सकता है।


## Verse an.3.98
वृन्दावन-दास याहा ना कैल वर्णन ।
हरिदासेर गुण किछु शुन, भक्त-गण ॥९८॥
*वृन्दावन-दास —श्रील वृन्दावन दास ठाकुर; याहा —जो कुछ; ना —नहीं; कैल वर्णन —वर्णन किया; हरिदासेर गुण —हरिदास ठाकुर के गुण; किछु —कुछ; शुन —सुनो; भक्त-गण —हे श्री चैतन्य महाप्रभु के भक्तों।*


### अनुवाद
हे श्री चैतन्य महाप्रभु के भक्तों, अब हरिदास ठाकुर के उन गुणों के विषय में थोड़ा सुनो, जिनका वर्णन वृन्दावनदास ठाकुर ने विस्तार से नहीं किया है।


## Verse an.3.99
हरिदास यबे निज-गृह त्याग कैला ।
बेनापोलेर वन-मध्ये कत-दिन रहिला ॥९९॥
*हरिदास —हरिदास ठाकुर ने; यबे —जब; निज-गृह —अपना घर; त्याग कैला —त्याग दिया; बेनापोलेर —बेनापोल नामक गाँव के; वन-मध्ये —वन में; कत-दिन —कुछ समय तक; रहिला —रहे, निवास किया।*


### अनुवाद
अपना घर छोड़ने के बाद हरिदास ठाकुर कुछ समय तक बेनापोल के जंगल में रहे।


## Verse an.3.100
निर्जन-वने कुटिर करि’ तुलसी सेवन ।
रात्रि-दिने तिन लक्ष नाम-सङ्कीर्तन ॥१००॥
*निर्जन-वने —एकान्त जंगल में; कुटिर —एक कुटिया; करि’ —बनाकर; तुलसी —तुलसी का पौधा; सेवन —पूजकर; रात्रि-दिने —सम्पूर्ण दिन और रात; तिन —तीन; लक्ष —लाख; नाम-सङ्कीर्तन —पवित्र नाम का जप किया करते थे।*


### अनुवाद
हरिदास ठाकुर ने एकान्त जंगल में एक कुटिया बनाई। वहाँ उन्होंने तुलसी का पौधा लगाया और तुलसी के समक्ष वे प्रतिदिन तीन लाख बार भगवान् के नाम का जप किया करते थे। वे दिन-रात निरन्तर जप किया करते थे।


### तात्पर्य
बेनापोल गाँव यशोहर (जेस्सोर) जिले में स्थित है, जो अब बाँग्लादेश में है। यह गाँव बनगाँव स्टेशन के पास है, जो कि बाँग्लादेश की सीमा पर है और जहाँ कलकत्ता के सियालदह स्टेशन से पूर्वी रेलवे द्वारा पहुँचा जा सकता है। हरिदास ठाकुर हरे कृष्ण महामन्त्र के जप के आचार्य होने के कारण नामाचार्य हरिदास ठाकुर कहलाते हैं। उनके निजी दृष्टान्त से हम समझ सकते हैं कि हरे कृष्ण मन्त्र का जप तथा कृष्णभावनामृत में अत्यधिक प्रगति करना अत्यन्त सरल है। बिना कठिनाई के कोई कहीं भी बैठ सकता है, विशेष रूप से गंगा, यमुना या किसी अन्य पवित्र नदी के किनारे बैठने के लिए स्थान या कुटिया बनाकर, तुलसी का पौधा लगाकर तथा तुलसी के सामने अविचल भाव से हरे कृष्ण महामन्त्र का जप कर सकता है।

हरिदास ठाकुर नित्य प्रतिदिन अपनी माला में तीन लाख बार नाम जप करते थे। वे दिन-रात हरे कृष्ण महामन्त्र के सोलह नामों का जप किया करते थे। किन्तु किसी को हरिदास ठाकुर की नकल नहीं करनी चाहिए, क्योंकि अन्य कोई भी एक दिन में तीन लाख नाम जप नहीं कर सकता। ऐसा जप मुक्त पुरुष के लिए है। हाँ, हम उनके दृष्टान्त का पालन नित्यप्रति सोलह माला हरे कृष्ण महामन्त्र का जप करके तथा तुलसी के पौधे को आदर प्रदान करके कर सकते हैं। यह किसी के लिए कोई कठिन कार्य नहीं है और तुलसी के पौधे के समक्ष व्रत लेकर नाम जप करने में ऐसी आध्यात्मिक शक्ति होती है कि ऐसा करने से ही मनुष्य आध्यात्मिक रूप से सशक्त बन जाता है। इसलिए हम हरे कृष्ण आन्दोलन के सदस्यों से अनुरोध करते हैं कि वे हरिदास ठाकुर के दृष्टान्त का दृढ़ता से पालन करें। सोलह माला जप करने में अधिक समय नहीं लगता, न ही तुलसी को नमस्कार करना कठिन है। इस विधि में अत्यधिक आध्यात्मिक शक्ति है। इस अवसर को हाथ से नहीं जाने देना चाहिए।


## Verse an.3.101
ब्राह्मणेर घरे करे भिक्षा निर्वाहण ।
प्रभावे सकल लोक करये पूजन ॥१०१॥
*ब्राह्मणेर घरे —एक ब्राह्मण के घर में; करे —करते; भिक्षा निर्वाहण —भिक्षा अन्न माँगते; प्रभावे —आध्यात्मिक बल द्वारा; सकल लोक —सभी लोग; करये पूजन —पूजा करते।*


### अनुवाद
शारीरिक पालन-पोषण के लिए वे एक ब्राह्मण के घर जाकर कुछ भोजन माँग लाते। वे आध्यात्मिक रूप से इतने प्रभावशाली थे कि आसपास के सारे लोग उनकी पूजा करते थे।


### तात्पर्य
हरिदास ठाकुर के दिनों में सारे ब्राह्मण भगवान् नारायण की पूजा शालग्राम शिला के रूप में करते थे। इसलिए ब्राह्मण के घर से भिक्षा माँगने का अर्थ था कृष्ण-प्रसाद लेना जो कि दिव्य ( निर्गुण ) होता है। यदि हम अन्यों के, यथा कर्मियों के घर से भोजन लें, तो हम जिनसे भिक्षा लेते हैं, उनके गुणों में भागीदार बनेंगे। इसलिए श्री चैतन्य महाप्रभु वैष्णवों के घरों से प्रसाद लिया करते थे। यही सामान्य विधि है। कृष्णभावनामृत आन्दोलन के सदस्यों को परामर्श दिया जाता है कि वे किसी अन्य स्थान से भोजन न माँगकर केवल वैष्णव या ब्राह्मण के घर से भिक्षा लें, जहाँ अर्चाविग्रह की पूजा की जाती है। श्री चैतन्य महाप्रभु ने कहा है, विषयीर अन्न खाइले दुष्ट हय मन —यदि कोई भक्त किसी ऐसे कर्मी के घर से भिक्षा लेता है, जो केवल धन में रुचि रखता है, तो उसका मन अशुद्ध हो जायेगा। हमें यह सदैव स्मरण रखना चाहिए कि भक्त का जीवन वैराग्यविद्या अर्थात् वैराग्य और ज्ञान का जीवन है। इसलिए सारे भक्तों को आगाह किया जाता है कि वे अन्यों के बल पर विलासमय जीवन न बितायें। विशेषकर मन्दिर के क्षेत्र में रहने वाले गृहस्थों को चाहिए कि वे मूल्यवान वस्त्र, भोजन तथा वाहन प्राप्त करके कर्मियों का अनुकरण न करें। जहाँ तक सम्भव हो, इनसे बचना चाहिए। मन्दिर के हर सदस्य को, चाहे वह गृहस्थ हो, ब्रह्मचारी या संन्यासी हो, उसे हरिदास ठाकुर तथा छ: गोस्वामियों के चरणचिह्नों का अनुगमन करते हुए वैराग्य से परिपूर्ण जीवन बिताना चाहिए। अन्यथा माया अतीव प्रबल है, जिससे कोई भी व्यक्ति किसी भी समय माया का शिकार बनकर अपने आध्यात्मिक जीवन से पतित हो सकता है।


## Verse an.3.102
सेइ देशाध्यक्ष नाम——रामचन्द्र खाँन ।
वैष्णव-विद्वेषी सेइ पाषण्ड-प्रधान ॥१०२॥
*सेइ —उस; देश-अध्यक्ष —जमींदार; नाम —जिसका नाम; रामचन्द्र खाँन —रामचन्द्र खान; वैष्णव-विद्वेषी —वैष्णवों से द्वेष रखनेवाला; सेइ —वह; पाषण्ड-प्रधान —नास्तिकों में सर्वप्रमुख।*


### अनुवाद
रामचन्द्र खान नामक एक व्यक्ति उस जिले का जमींदार था। वह वैष्णवों से द्वेष रखता था, अतएव वह बहुत बड़ा नास्तिक था।


## Verse an.3.103
हरिदासे लोके पूजे, सहिते ना पारे ।
ताँर अपमान करिते नाना उपाय करे ॥१०३॥
*हरिदासे —हरिदास ठाकुर का; लोके —लोग; पूजे —सम्मान करते; सहिते ना पारे —वह सहन नहीं कर पाता था; ताँर —उनका; अपमान —अपमान; करिते —करने का; नाना —अनेक; उपाय —उपाय; करे —रचने लगा।*


### अनुवाद
हरिदास ठाकुर को जिस तरह से सम्मान प्रदान किया जाता था, उसे न सह सकने के कारण रामचन्द्र खान ने उनका अपमान करने के लिए नाना प्रकार की योजनाएँ बनाईं।


## Verse an.3.104
कोन-प्रकारे हरिदासेर छिद्र नाहि पाय ।
वेश्या-गणे आनि’ करे छिद्रेर उपाय ॥१०४॥
*कोन-प्रकारे —किसी भी तरह; हरिदासेर —हरिदास ठाकुर का; छिद्र —दोष; नाहि —नहीं; पाय —पाकर; वेश्या-गणे —वेश्याओं को; आनि’ —लाकर; करे —करता है; छिद्रेर उपाय —दोष ढूँढने का उपाय।*


### अनुवाद
किन्तु उसे किसी भी उपाय से हरिदास ठाकुर के चरित्र में कोई दोष नहीं मिल सका। अतएव उसने स्थानीय वेश्याएँ बुलाईं और वह हरिदास की पवित्रता को श्रेयहीन करने की योजना बनाने लगा।


### तात्पर्य
यह तो नास्तिक पुरुषों की विशेषता है, किन्तु तथाकथित धर्मविदों, साधुओं, फकीरों, संन्यासियों तथा ब्रह्मचारियों में भी कृष्णभावनामृत आन्दोलन के अनेक शत्रु हैं, जो सदैव उसमें दोष निकालने का प्रयास करते रहते हैं। वे इस पर विचार नहीं करते कि श्री चैतन्य महाप्रभु की कृपा से यह आन्दोलन स्वयमेव अग्रसर हो रहा है, क्योंकि महाप्रभु चाहते थे कि इसका प्रसार विश्व के नगर-नगर तथा गाँव-गाँव में हो। हम महाप्रभु की इच्छा को पूरा करने का प्रयास कर रहे हैं और हमारा प्रयास काफी सफल रहा है, किन्तु इस आन्दोलन के शत्रु इसमें उसी तरह दोष निकालने का व्यर्थ ही प्रयास कर रहे हैं, जिस तरह धूर्त रामचन्द्र खान ने हरिदास ठाकुर का विरोध किया था।


## Verse an.3.105
वेश्या-गणे कहे,——‘‘एइ वैरागी हरिदास ।
तुमि-सब कर इहार वैराग्य-धर्म नाश’’ ॥१०५॥
*वेश्या-गणे —वेश्याओं से; कहे —कहा; एइ —यह; वैरागी —संन्यासी है; हरिदास —हरिदास ठाकुर; तुमि-सब —तुम सब; कर —कारण बनो; इहार —उसका; वैराग्य-धर्म —संन्यास जीवन से; नाश —पतन।*


### अनुवाद
रामचन्द्र खान ने वेश्याओं से कहा, ‘‘हरिदास ठाकुर नाम का एक वैरागी है। तुम सब उसे तपस्या के व्रत से विचलित करने की कोई युक्ति निकालो।’’


### तात्पर्य
भक्ति तो वैराग्यविद्या (वैराग्य तथा ज्ञान) का मार्ग है। हरिदास ठाकुर इस मार्ग पर चल रहे थे, किन्तु रामचन्द्र खान ने उनके व्रत को खंडित करने की योजना बनाई। वैराग्य का अर्थ है, इन्द्रिय भोग, विशेष करके यौन सुख का परित्याग। इसलिए ब्रह्मचारी, संन्यासी या वानप्रस्थ को स्त्रियों से सम्बन्ध रखने का कड़ा निषेध है। हरिदास ठाकुर कठोर वैरागी थे। इसलिए रामचन्द्र खान ने वेश्याओं को बुलाया, क्योंकि वे अपने स्त्री सुलभ प्रभाव से ब्रह्मचर्य व्रत को भंग करने और भक्ति में लगे वैरागी या पुरुष को दूषित करने की विधि जानती हैं। रामचन्द्र खान द्वारा हरिदास ठाकुर का व्रत भंग कराने के लिए अन्य स्त्रियों को फुसला पाना असम्भव था। इसीलिए उसने वेश्याओं को बुलाया। भारत में स्त्रियों के साथ स्वतन्त्र रूप से मिल-जुल पाना कभी सम्भव नहीं रहा, किन्तु यदि कोई वेश्याओं से संगति करना चाहता था, तो उसके लिए वेश्याओं के क्षेत्र में वेश्याएँ मिलती थीं। भगवान् कृष्ण के काल में भी वेश्याएँ थीं, क्योंकि यह कहा जाता है कि भगवान् की अगवानी करने द्वारकापुरी की वेश्याएँ भी आई थीं। यद्यपि वे वेश्याएँ थीं, किन्तु वे भी कृष्ण-भक्त थीं।


## Verse an.3.106
वेश्या-गण-मध्ये एक सुन्दरी युवती ।
से कहे,——‘‘तिन-दिने हरिब ताँर मति’’ ॥१०६॥
*वेश्या-गण-मध्ये —वेश्याओं में; एक —एक; सुन्दरी —आकर्षक; युवती —युवती; से —वह; कहे —बोली; तिन-दिने —तीन दिनों में; हरिब —मैं आकर्षित कर लूँगी; ताङ्र —उसका; मति —मन।*


### अनुवाद
इन वेश्याओं में से एक आकर्षक युवती को चुना गया। उसने वादा किया, ‘‘मैं तीन दिनों के भीतर हरिदास ठाकुर के मन को आकृष्ट कर लूँगी।’’


## Verse an.3.107
खाँन कहे,——‘‘मोर पाइक याउक तोमार सने ।
तोमार सहित एकत्र तारे धरि’ येन आने’’ ॥१०७॥
*खाँन कहे —रामचन्द्र खान ने कहा; मोर पाइक —मेरा सैनिक; याउक —उसे जाने दो; तोमार सने —तुम्हारे साथ; तोमार सहित —तुम्हारे संग; एकत्र —साथ मिलकर; तारे —उसे; धरि’ —बन्दी बनाकर; येन —ताकि; आने —ला सकें।*


### अनुवाद
रामचन्द्र खान ने उस वेश्या से कहा, ‘‘मेरा सिपाही तुम्हारे साथ जायेगा, जिससे वह तुम्हें हरिदास ठाकुर के साथ देखते ही तुरन्त उसे बन्दी बना ले और तुम दोनों को मेरे पास ले आये।’’


## Verse an.3.108
वेश्या कहे,——‘‘मोर सङ्ग हउक एक-बार ।
द्वितीय-बारे धरिते पाइक लइमु तोमार’’ ॥१०८॥
*वेश्या कहे —वेश्या ने कहा; मोर सङ्ग —मेरे साथ संगम; हउक —होने दो; एक-बार —एक बार; द्वितीय-बारे —दूसरी बार; धरिते —बन्दी बनाने के लिए; पाइक —सिपाही; लइमु —मैं ले जाऊँगी; तोमार —तुम्हारा।*


### अनुवाद
वेश्या ने उत्तर दिया, ‘‘पहले मुझे उससे एक बार उनके साथ संग कर लेने दीजिये, तब दूसरी बार मैं अपने साथ आपके सिपाही को उन्हें बन्दी बनाने के लिए ले जाऊँगी।’’


## Verse an.3.109
रात्रि-काले सेइ वेश्या सुवेश धरिया ।
हरिदासेर वासाय गेल उल्लसित हञा ॥१०९॥
*रात्रि-काले —रात को; सेइ —वह; वेश्या —वेश्या; सु-वेश धरिया —आकर्षक वेश धारण करके; हरिदासेर —हरिदास ठाकुर के; वासाय —निवासस्थान पर; गेल —गई; उल्लसित हञा —अत्यन्त आनन्दित होकर।*


### अनुवाद
रात में वह वेश्या खूब सज-धजकर हरिदास ठाकुर की कुटिया में अत्यन्त हर्षपूर्वक गई।


## Verse an.3.110
तुलसी नमस्करि’ हरिदासेर द्वारे याञा ।
गोसाञिरे नमस्करि’ रहिला दाण्डाञा ॥११०॥
*तुलसी नमस्करि’ —तुलसी के पौधे को नमस्कार करके; हरिदासेर —हरिदास ठाकुर के; द्वारे —द्वार पर; याञा —जाकर; गोसाञिरे —आचार्य को; नमस्करि’ —प्रणाम करके; रहिला दाण्डाञा —खड़ी रही।*


### अनुवाद
तुलसी के पौधे को नमस्कार करने के बाद वह हरिदास ठाकुर के द्वार पर गई और उन्हें नमस्कार करके वहाँ खड़ी हो गई।


## Verse an.3.111
अङ्ग उघाड़िया देखाइ वसिला दुयारे ।
कहिते लागिला किछु सुमधुर स्वरे ॥१११॥
*अङ्ग उघाड़िया —अपने शरीर के अंग प्रदर्शित करके; देखाइ —दिखाकर; वसिला —बैठ गई; दुयारे —द्वार की देहली पर; कहिते लागिला —कहने लगी; किछु —कुछ; सु-मधुर स्वरे —अत्यन्त मधुर भाषा में।*


### अनुवाद
वह उनकी दृष्टि के सामने अपने शरीर को प्रदर्शित करते हुए दरवाजे की देहली पर बैठ गई और उनसे अत्यन्त मधुर शब्दों में बोली।


## Verse an.3.112
‘‘ठाकुर, तुमि——परम-सुन्दर, प्रथम यौवन ।
तोमा देखि’ कोन् नारी धरिते पारे मन? ॥११२॥
*ठाकुर —हे महान् भक्त आचार्य; तुमि —आप; परम-सुन्दर —अति सुन्दर; प्रथम यौवन —युवावस्था का आरम्भ; तोमा देखि’ —आपको देखकर; कोन् नारी —कौन स्त्री; धरिते पारे —संयम रख सकती है; मन —अपना मन।*


### अनुवाद
‘‘हे ठाकुर, हे महान् उपदेशक, महान् भक्त, आपका शरीर अतीव सुगठित है और आपके यौवन का शुभारम्भ अभी हो ही रहा है। आपको देखने के बाद ऐसी कौन-सी स्त्री होगी, जो अपने मन को वश में रख सके?


## Verse an.3.113
तोमार सङ्गम लागि’ लुब्ध मोर मन ।
तोमा ना पाइले प्राण ना याय धारण’’ ॥११३॥
*तोमार सङ्गम —आपके साथ संगम; लागि’ —करने के लिए; लुब्ध —लोभित है; मोर मन —मेरा मन; तोमा —आपको; ना पाइले —यदि मैं प्राप्त नहीं करती; प्राण —मेरा जीवन; ना —नहीं; याय —रह सकता; धारण —धारण।*


### अनुवाद
‘‘मैं आपके संग की इच्छुक हूँ। मेरा मन इसके लिए ललचाया हुआ है। यदि मैं आपको नहीं पाती, तो मैं अपने प्राण धारण नहीं कर सकूँगी।’’


## Verse an.3.114-115
हरिदास कहे,——‘‘तोमा करिमु अङ्गीकार ।
सङ्ख्या-नाम-समाप्ति यावत्त् ना हय आमार ॥११४॥
तावत् तुमि वसि’ शुन नाम-सङ्कीर्तन ।
नाम-समाप्ति हैले करिमु ये तोमार मन’’ ॥११५॥
*हरिदास कहे —हरिदास ठाकुर ने कहा; तोमा —तुम्हें; करिमु अङ्गीकार —मैं स्वीकार करूँगा; सङ्ख्या-नाम —पवित्र नाम की संख्या; समाप्ति —समाप्त; यावत्त् —जब तक; ना —नहीं; हय —होती; आमार —मेरा; तावत् —तब तक; तुमि —तुम; वसि’ —बैठकर; शुन —सुनो; नाम-सङ्कीर्तन —पवित्र नाम का जप; नाम —नाम जप की; समाप्ति —समाप्ति; हैले —जब हो जायेगी; करिमु —मैं करूँगा; ये —जो; तोमार —तुम्हारे; मन —मन में है।*


### अनुवाद
हरिदास ठाकुर ने उत्तर दिया, ‘‘मैं तुम्हें अवश्य अपना लूँगा, किन्तु तुम्हें तब तक प्रतीक्षा करनी होगी, जब तक मैं अपनी जप माला में अपने निर्धारित जप समाप्त न कर लूँ। उस समय तक कृपया बैठो और पवित्र नाम के जप का श्रवण करो। ज्योंही मैं नाम जप समाप्त कर लूँगा, मैं तुम्हारी इच्छा पूरी करूँगा।’’


## Verse an.3.116
एत शुनि’ सेइ वेश्या वसिया रहिला ।
कीर्तन करे हरिदास प्रात:-काल हैला ॥११६॥
*एत शुनि’ —यह सुनकर; सेइ वेश्या —वह वेश्या; वसिया रहिला —वहीं बैठी रही; कीर्तन —जप; करे —करते हैं; हरिदास —हरिदास ठाकुर; प्रात:-काल हैला —प्रात: का प्रकाश (उदय) हो गया।*


### अनुवाद
यह सुनकर वह वेश्या वहीं बैठी रही और हरिदास ठाकुर भोर होने तक जपमाला पर जप करते रहे।


## Verse an.3.117
प्रात:-काल देखि’ वेश्या उठिया चलिला ।
सब समाचार याइ खाँनेरे कहिला ॥११७॥
*प्रात:-काल देखि’ —सवेरा देखकर; वेश्या —वेश्या; उठिया चलिला —खड़ी हो गई और चली गई; सब समाचार —सब समाचार; याइ —जाकर; खाँनेरे कहिला —रामचन्द्र खान को बताई।*


### अनुवाद
जब उस वेश्या ने देखा कि सुबह हो गई, तो वह उठी और चली गई। रामचन्द्र खान के पास आकर उसने सारे समाचार बतलाए।


## Verse an.3.118
‘आजि आमा अङ्गीकार करियाछे वचने ।
कालि अवश्य ताहार सङ्गे हइबे सङ्गमे’ ॥११८॥
*आजि —आज; आमा —मुझे; अङ्गीकार —स्वीकार; करियाछे —उन्होंने किया है; वचने —वचन देकर; कालि —कल; अवश्य —जरूर; ताहार सङ्गे —उनके साथ; हइबे —होगा; सङ्गमे —संगम।*


### अनुवाद
‘‘आज हरिदास ठाकुर ने मेरे साथ भोग करने का वचन दिया है। कल निश्चय ही मेरा उसके साथ संग होगा।’’


## Verse an.3.119
आर दिन रात्रि हैले वेश्या आइल ।
हरिदास तारे बहु आश्वास करिल ॥११९॥
*आर दिन —अगले दिन; रात्रि —रात; हैले —जब हो गई; वेश्या —वेश्या; आइल —आई; हरिदास —हरिदास ठाकुर ने; तारे —उसे; बहु —कई; आश्वास करिल —आश्वासन दिये।*


### अनुवाद
अगली रात को जब वह वेश्या फिर से आई, तो हरिदास ठाकुर ने उसे अनेक आश्वासन दिये।


## Verse an.3.120
‘कालि दु:ख पाइला, अपराध ना लइबा मोर ।
अवश्य करिमु आमि तोमाय अङ्गीकार ॥१२०॥
*कालि —कल; दु:ख पाइला —तुम निराश हुई; अपराध —अपराध; ना लइबा —कृपया मत मानना; मोर —मेरा; अवश्य —निश्चित ही; करिमु —करूँगा; आमि —मैं; तोमाय —तुम्हें; अङ्गीकार —स्वीकार।*


### अनुवाद
‘‘कल रात को तुम्हें निराश होना पड़ा। कृपया मेरा अपराध क्षमा कर दो। मैं अवश्य ही तुम्हें स्वीकार करूँगा।


## Verse an.3.121
तावत् इहाँ वसि’ शुन नाम-सङ्कीर्तन ।
नाम पूर्ण हैले, पूर्ण हबे तोमार मन’ ॥१२१॥
*तावत् —उस समय तक; इहाँ —यहाँ; वसि’ —बैठकर; शुन —सुनो; नाम-सङ्कीर्तन —भगवान् के पवित्र नामों का जप; नाम पूर्ण हैले —जैसी ही नियमित नाम जप समाप्त हो जायेगा; पूर्ण —सन्तुष्ट; हबे —हो जायेगा; तोमार मन —तुम्हारा मन।*


### अनुवाद
‘‘कृपया बैठो और तब तक हरे कृष्ण महामन्त्र का जप सुनो, जब तक मेरा नियमित जप पूरा नहीं हो जाता। तब तुम्हारी इच्छा अवश्यमेव पूरी हो जायेगी।’’


## Verse an.3.122
तुलसीरे ताङ्के वेश्या नमस्कार करि’ ।
द्वारे वसि’ नाम शुने बले ‘हरि’ ‘हरि’ ॥१२२॥
*तुलसीरे —तुलसी के पौधे को; ताङ्के —हरिदास ठाकुर को; वेश्या —वेश्या; नमस्कार करि’ —प्रणाम करके; द्वारे वसि’ —द्वार पर बैठकर; नाम —पवित्र नाम; शुने —सुनकर; बले —कहने लगी; हरि हरि —‘‘हे मेरे प्रभु हरि, हे मेरे प्रभु हरि। ’’*


### अनुवाद
तुलसी के पौधे को तथा हरिदास ठाकुर को नमस्कार करके वह द्वार पर बैठ गई। हरिदास ठाकुर को हरे कृष्ण मन्त्र का जप करते सुनकर वह भी ‘‘हे मेरे प्रभु हरि, हे मेरे प्रभु हरि’’ का उच्चारण करने लगी।


### तात्पर्य
यहाँ स्पष्ट देखा जा सकता है कि एक वैष्णव किस तरह दिव्य युक्ति से पतितात्मा का उद्धार करता है। यह वेश्या हरिदास ठाकुर को दूषित करने आई थी, किन्तु उन्होंने इस वेश्या का उद्धार करना अपना कर्तव्य समझा। जैसाकि स्पष्ट दिखलाया गया है, उद्धार की विधि अत्यन्त सरल है। वह वेश्या श्रद्धा तथा आदरपूर्वक हरिदास ठाकुर के सान्निध्य में आई, जिन्होंने स्वयं हरे कृष्ण महामन्त्र के जप द्वारा उसके भौतिक रोग को दूर कर दिया। यद्यपि उस वेश्या का कुछ और ही निकृष्ट उद्देश्य था, किन्तु वह किसी तरह वैष्णव के सान्निध्य में आई और ‘‘हरि हरि’’ उच्चारण का अनुकरण करके उसने उन्हें तुष्ट कर लिया। निष्कर्ष यह है कि वैष्णव की संगति, भगवान् के पवित्र नाम का कीर्तन तथा तुलसी अथवा वैष्णव को नमस्कार करने से मनुष्य दिव्य भक्त बन सकता है। इस तरह उसका भौतिक कल्मष पूर्णतया धुल जाता है।


## Verse an.3.123
रात्रि-शेष हैल, वेश्या उसिमिसि करे ।
तार रीति देखि’ हरिदास कहेन ताहारे ॥१२३॥
*रात्रि —रात; शेष हैल —समाप्त होने को आई; वेश्या —वेश्या; उसिमिसि —व्याकुल; करे —हो गई; तार —उसके; रीति —कार्यकलाप; देखि’ —देखकर; हरिदास —हरिदास ठाकुर; कहेन —कहते हैं; ताहारे —उससे।*


### अनुवाद
जब रात समाप्त हो गई, तो वेश्या व्याकुल हो उठी। यह देखकर हरिदास ठाकुर उससे इस तरह बोले।


## Verse an.3.124
‘‘कोटि-नाम-ग्रहण-यज्ञ करि एक-मासे ।
एइ दीक्षा करियाछि, हैल आसि’ शेषे ॥१२४॥
*कोटि-नाम-ग्रहण —१ करोड़ नाम जप; यज्ञ —ऐसा यज्ञ; करि —मैं करता हूँ; एक-मासे —एक महीने में; एइ —यह; दीक्षा —प्रण; करियाछि —मैंने किया है; हैल —यह; आसि’ —पास है; शेषे —समाप्ति के।*


### अनुवाद
‘‘मैंने एक मास में एक करोड़ नाम जप करने का व्रत ले रखा है। किन्तु अब यह समाप्ति पर है।


### तात्पर्य
यदि कोई नित्य प्रतिदिन एक मास तक ३३३,३३३ नाम नियमित रूप से जपे, तो उस संख्या में दस और मिलाकर १०० लाख बार जप हो जाये। भक्त पूर्ण पुरुषोत्तम भगवान् की पूजा इसी प्रकार करता है। ऐसी पूजा यज्ञ कहलाती है। यज्ञै: सङ्कीर्तनप्रायै: यजन्ति हि सुमेधस: —जिनकी बुद्धि तीव्र होती है, वे हरिनाम यज्ञ को स्वीकार करते हैं। इस यज्ञ को सम्पन्न करने से मनुष्य पूर्ण पुरुषोत्तम भगवान् को तुष्ट करता है और आध्यात्मिक जीवन में पूर्णता प्राप्त करता है। बाहरी दृष्टि से हरिदास ठाकुर मुसलमान परिवार के थे। फिर भी चूँकि वे हरे कृष्ण महामन्त्र कीर्तन के यज्ञ में लगे रहते थे, अत: वे नियमित रूप से दीक्षाप्राप्त ब्राह्मण बन गये। जैसाकि श्रीमद्भागवत (३.३३.६) में कहा गया है:

भक्त चाहे चांडाल परिवार का क्यों न हो, यदि वह भगवान् की शरण ग्रहण कर लेता है, तो वह तुरन्त योग्य ब्राह्मण बन जाता है और यज्ञ करने के लिए उपयुक्त हो जाता है, किन्तु ब्राह्मण परिवार में जन्में व्यक्ति को संस्कार पूरा होने तक प्रतीक्षा करनी पड़ती है। तब जाकर वह संस्कृत या शुद्ध कहलाता है। श्रीमद्भागवत (१२.१.४०) में यह भी कहा गया है:

‘‘कलियुग में निम्न जाति के लोग जिनका संस्कार नहीं होता, अर्थात् म्लेच्छगण , जो वास्तविक जीवन में संस्कार का प्रयोग नहीं जानते तथा जो रजो तथा तमो गुणों से आवृत रहते हैं, वे प्रशासकों के पदों पर होंगे। वे अपने नास्तिक कार्यों से नागरिकों का भक्षण करेंगे।’’ जो व्यक्ति संस्कार विधि से शुद्ध नहीं हुआ रहता, वह असंस्कृत कहलाता है, किन्तु यदि कोई दीक्षा द्वारा शुद्ध बनने के बाद भी क्रियाहीन बना रहता है—अर्थात् दूसरे शब्दों में, यदि कोई अपने जीवन में शुद्धता के सिद्धान्तों को लागू नहीं करता—तो वह अशुद्ध म्लेच्छ या यवन ही बना रहता है। दूसरी ओर हम देखते हैं कि यद्यपि हरिदास ठाकुर म्लेच्छ या यवन परिवार में जन्मे थे, किन्तु प्रतिदिन कम-से-कम तीन लाख नाम जप करके नाम यज्ञ करने से वे नामाचार्य हरिदास ठाकुर बन गये।

यहाँ हम पाते हैं कि हरिदास ठाकुर कड़ाई से तीन लाख नाम जप करने के विधान का पालन करते रहे। अतएव जब वेश्या बेचैन होने लगी, तो उन्होंने उसे सूचित किया कि वे पहले अपना जप पूरा कर लें, बाद में वे उसे तुष्ट कर पायेंगे। वस्तुत: हरिदास ठाकुर ने लगातार तीन रात नाम जप किया और उस वेश्या को श्रवण करने का अवसर प्रदान किया। इस तरह वह शुद्ध बन गई, जैसाकि अगले श्लोकों से विदित होगा।


## Verse an.3.125
आजि समाप्त हइबे,——हेन ज्ञान छिल ।
समस्त रात्रि निलुँ नाम समाप्त ना हैल ॥१२५॥
*आजि —आज; समाप्त हइबे —समाप्त हो जायेगा; हेन ज्ञान छिल —मैंने सोचा; समस्त रात्रि —सारी रात; निलुँ —मैंने लिया; नाम —भगवान् का पवित्र नाम; समाप्त —समाप्त; ना हैल —नहीं हुआ।*


### अनुवाद
‘‘मैंने सोचा था कि मैं हरे कृष्ण मन्त्र जपने का अपना यज्ञ आज समाप्त कर सकूँगा। मैंने सारी रात नाम जप करने का भरसक प्रयास किया, किन्तु अब भी उसे समाप्त नहीं कर सका।


## Verse an.3.126
कालि समाप्त हबे, तबे हबे व्रत-भङ्ग ।
स्वच्छन्दे तोमार सङ्गे हइबेक सङ्ग’’ ॥१२६॥
*कालि —कल; समाप्त हबे —यह पूरा हो जायेगा; तबे —उस समय; हबे —होगा; व्रत-भङ्ग —मेरे प्रण का अन्त; स्वच्छन्दे —पूर्ण स्वतन्त्रतापूर्वक; तोमार सङ्गे —तुम्हारे साथ; हइबेक —होगा; सङ्ग —संगम।*


### अनुवाद
‘‘कल मैं अवश्य ही समाप्त कर लूँगा और मेरा व्रत पूरा हो जायेगा। तब मेरे लिए सम्भव हो सकेगा कि पूरी स्वतन्त्रता से तुम्हारे साथ रमण कर सकूँगा।’’


### तात्पर्य
हरिदास ठाकुर उस वेश्या के साथ कभी भी भोग करना नहीं चाहते थे, किन्तु उन्होंने युक्ति से उसको अपने द्वारा जप किये जा रहे भगवान् के पवित्र नाम सुनने का अवसर देकर उसका उद्धार किया। शुद्ध भक्त हरे कृष्ण मन्त्र का जप करते हैं और इस जप को शुद्ध दिव्य व्यक्ति से सुनकर ही मनुष्य सारे पापकर्मों से शुद्ध हो जाता है, चाहे वह कितना ही निम्न कुल का या पतित क्यों न हो। ज्योंही कोई इस प्रकार पापकर्मों के फल से पूरी तरह मुक्त हो जाता है, त्योंही वह भगवान् की भक्तिमय सेवा करने का पात्र बन जाता है। पतितात्माओं को भक्ति में लगाने की यही विधि है। भगवद्गीता (७.२८) में भगवान् कृष्ण कहते हैं :

‘‘जिन मनुष्यों ने पूर्वजन्मों में तथा इस जन्म में पुण्यकर्म किये हैं और जिनके पापकर्म पूर्णतया नष्ट हो चुके हैं, वे मोह के द्वन्द्वों से मुक्त हो जाते हैं और वे संकल्पपूर्वक मेरी सेवा में तत्पर होते हैं।’’


## Verse an.3.127
वेश्या गिया समाचार खाँनेरे कहिल ।
आर दिन सन्ध्या हइते ठाकुर-ठाञि आइल ॥१२७॥
*वेश्या —वेश्या; गिया —लौटकर; समाचार —सूचना; खाँनेरे कहिल —रामचन्द्र खान से कही; आर दिन —अगले दिन; सन्ध्या हइते —साँय होने पर; ठाकुर-ठाञि आइल —वह आकर ठाकुर हरिदास के निवास पर रह गई।*


### अनुवाद
वह वेश्या रामचन्द्र खान के पास लौट गई और जो कुछ हुआ था, उसे बतलाया। अगले दिन वह शीघ्र ही, सन्ध्या होते आ गई और हरिदास ठाकुर के पास रुकी रही।


## Verse an.3.128
तुलसीके, ठाकुरके नमस्कार करि’ ।
द्वारे वसि’ नाम शुने, बले ‘हरि’ ‘हरि’ ॥१२८॥
*तुलसीके —तुलसी को; ठाकुरके —और हरिदास ठाकुर को; नमस्कार करि’ —प्रणाम करके; द्वारे वसि’ —द्वार पर बैठकर; नाम शुने —पवित्र नाम सुनती है; बले —बोलती है; हरि हरि —भगवान् का पवित्र नाम।*


### अनुवाद
तुलसी वृक्ष को तथा हरिदास ठाकुर को नमस्कार करने के बाद वह कमरे की दहलीज पर बैठ गई। इस तरह वह हरिदास ठाकुर का कीर्तन सुनने लगी और स्वयं भी उसने ‘हरि’ ‘हरि’ अर्थात् भगवान् के पवित्र नाम का उच्चारण किया।


## Verse an.3.129
‘नाम पूर्ण हबे आजि’,——बले हरिदास ।
‘तबे पूर्ण करिमु आजि तोमार अभिलाष’ ॥१२९॥
*नाम —पवित्र नाम का जप; पूर्ण —पूर्ण; हबे —हो जायेगा; अजि —आज; बले हरिदास —हरिदास ठाकुर ने कहा; तबे —तब; पूर्ण करिमु —मैं सन्तुष्ट करूँगा; आजि —आज; तोमार अभिलाष —तुम्हारी इच्छाएँ।*


### अनुवाद
हरिदास ठाकुर ने उसे बतलाया, ‘‘आज मेरा नाम जप पूरा हो जायेगा। तब मैं तुम्हारी सारी इच्छाएँ तुष्ट करूँगा।’’


## Verse an.3.130
कीर्तन करिते ऐछे रात्रि-शेष हैल ।
ठाकुरेर सने वेश्यार मन फिरि’ गेल ॥१३०॥
*कीर्तन करिते —जप करते हुए; ऐछे —उस प्रकार; रात्रि-शेष हैल —रात समाप्त हो गई; ठाकुरेर सने —हरिदास ठाकुर के संग के कारण; वेश्यार —वेश्या का; मन —मन; फिरि’ गेल —बदल गया।*


### अनुवाद
जप करते-करते रात बीत गई, किन्तु हरिदास ठाकुर की संगति के कारण वेश्या का मन बदल चुका था।


## Verse an.3.131
दण्डवत् हञा पड़े ठाकुर-चरणे ।
रामचन्द्र-खाँनेर कथा कैल निवेदने ॥१३१॥
*दण्डवत् हञा —प्रणाम करते हुए; पड़े —वह गिर पड़ी; ठाकुर-चरणे —हरिदास ठाकुर के चरणकमलों में; रामचन्द्र-खाँनेर —रामचन्द्र खान की; कथा —योजना; कैल —की; निवेदने —उद्‍‌घाटित।*


### अनुवाद
वह वेश्या अब शुद्ध हो गई थी। वह हरिदास ठाकुर के चरणकमलों पर गिर पड़ी और उसने स्वीकार किया कि रामचन्द्र खान ने उन्हें दूषित करने के लिए उसे नियुक्त किया था।


## Verse an.3.132
‘‘वेश्या हञा मुञि पाप करियाछों अपार ।
कृपा करि’ कर मो-अधमे निस्तार’’ ॥१३२॥
*वेश्या हञा —वेश्या होकर; मुञि —मैंने; पाप —पाप कार्य; करियाछों —किये हैं; अपार —असीमित; कृपा करि’ —कृपा करके; कर —कीजिए; मो-अधमे —मुझ सबसे अधम का; निस्तार —उद्धार।*


### अनुवाद
उसने कहा, ‘‘चूँकि मैंने वेश्या का पेशा अपनाया है, अतएव मैंने असंख्य पापकर्म किये हैं। हे प्रभु, मुझ पर कृपालु हों। मुझ पतिता का उद्धार करें।’’


## Verse an.3.133
ठाकुर कहे,——खाँनेर कथा सब आमि जानि ।
अज्ञ मूर्ख सेइ, तारे दु:ख नाहि मानि ॥१३३॥
*ठाकुर कहे —हरिदास ठाकुर ने कहा; खाँनेर कथा —रामचन्द्र खान की योजनाएँ; सब —सारी; आमि जानि —मैं जानता हूँ; अज्ञ मूर्ख सेइ —वह एक अज्ञानी मूर्ख है; तारे —उससे; दु:ख नाहि मानि —मैं दु:खी नहीं हूँ।*


### अनुवाद
हरिदास ठाकुर ने उत्तर दिया, ‘‘मैं रामचन्द्र खान के षड्यंत्र के बारे में सब कुछ जानता हूँ। वह एक निपट अज्ञानी मूर्ख है। इसलिए उसके कार्यों से मैं दु:खी नहीं हूँ।


## Verse an.3.134
सेइ-दिन याइताम ए-स्थान छाड़िया ।
तिन दिन रहिलाङ तोमा निस्तार लागिया ॥१३४॥
*सेइ-दिन —उसी दिन; याइताम —मैं चला जाता; ए-स्थान —यह स्थान; छाड़िया —छोड़कर; तिन दिन —तीन दिन के लिए; रहिलाङ —मैं रहा; तोमा —तुम्हारे; निस्तार लागिया —उद्धार के लिए।*


### अनुवाद
‘‘जिस दिन रामचन्द्र खान मेरे विरुद्ध षड्यंत्र रच रहा था, उसी दिन मैंने यह स्थान छोड़ दिया होता, किन्तु तुम मेरे पास आई, इसलिए मैं तुम्हारा उद्धार करने के लिए तीन दिनों तक यहाँ रुका रहा।’’


## Verse an.3.135
वेश्या कहे,——‘‘कृपा करि’ करह उपदेश ।
कि मोर कर्तव्य, याते याय भव-क्लेश’’ ॥१३५॥
*वेश्या कहे —वेश्या ने कहा; कृपा करि’ —कृपा करके; करह उपदेश —कृपया उपदेश दीजिए; कि —क्या; मोर कर्तव्य —मेरा कर्तव्य है; याते —जिससे; याय —दूर हो जाएँ; भव-क्लेश —सारे सांसारिक दु:ख।*


### अनुवाद
वेश्या ने कहा, ‘‘कृपया मेरे आध्यात्मिक गुरु बनिये। मेरे कर्तव्य के बारे में उपदेश दीजिये, जिससे मुझे भौतिक अस्तित्व से छुटकारा मिल सके।’’


## Verse an.3.136
ठाकुर कहे,——‘‘घरेर द्रव्य ब्राह्मणे कर दान ।
एइ घरे आसि’ तुमि करह विश्राम ॥१३६॥
*ठाकुर कहे —श्री हरिदास ठाकुर ने कहा; घरेर —घर की; द्रव्य —वस्तुएँ; ब्राह्मणे —ब्राह्मणों को; कर दान —दान देकर; एइ घरे —इस घर में; आसि’ —लौटकर; तुमि —तुम; करह विश्राम —रहो।*


### अनुवाद
हरिदास ठाकुर ने उत्तर दिया, ‘‘तुम तुरन्त अपने घर जाओ और तुम्हारी जितनी सम्पत्ति हो, उसे ब्राह्मणों में बाँट दो। तब इस कुटिया में लौट आओ और सदा के लिए कृष्णभावना में यहाँ रहो।


### तात्पर्य
हरिदास ठाकुर का यह उपदेश कि वेश्या अपनी सारी सम्पत्ति ब्राह्मणों को बाँट दे, अत्यन्त महत्त्वपूर्ण है। हरिदास ठाकुर ने वेश्या को कभी यह उपदेश नहीं दिया कि वह तथाकथित दरिद्रनारायण को या अन्य ऐसे ही व्यक्तियों को दान दे। वैदिक सभ्यता के अनुसार दान केवल योग्य ब्राह्मणों को दिया जाना चाहिए, जैसाकि भगवद्गीता (१८.४२) में कहा गया है :

ब्राह्मणों के गुण हैं—सत्यता, इन्द्रियों तथा मन पर संयम, सहिष्णुता, सरलता, ज्ञान, दिव्य ज्ञान का जीवन में व्यावहारिक उपयोग तथा पूर्ण पुरुषोत्तम भगवान् में पूर्ण श्रद्धा। जो व्यक्ति आध्यात्मिक ज्ञान की खोज में लगे रहते हैं, उन्हें अपनी आजीविका कमाने के लिए समय नहीं मिलता। वे भगवान् की कृपा पर ही पूरी तरह आश्रित रहते हैं। भगवद्गीता (९.२२) में भगवान् कहते हैं कि वे उन लोगों की सारी आवश्यकताओं का वहन स्वयं करते हैं ( योगक्षेमं वहाम्यहम् )।

वैदिक सभ्यता की संस्तुति है कि ब्राह्मणों तथा संन्यासियों को दान दिया जाए, तथाकथित दरिद्रनारायण को नहीं। नारायण कभी दरिद्र नहीं हो सकते न ही दरिद्र कभी नारायण हो सकता है, क्योंकि ये दोनों एक दूसरे के विरोधी शब्द हैं। नास्तिक लोग ऐसी मनगढ़ंत बातों की खोज करते हैं और उन्हें मूर्खों को सिखाते हैं। किन्तु दान वस्तुत: ब्राह्मणों तथा संन्यासियों को दिया जाना चाहिए, क्योंकि उन्हें जो भी धन इस तरह मिलता है, उसे वे कृष्ण के लिए खर्च करते हैं। ब्राह्मण को दिया जाने वाला दान कृष्ण के पास चला जाता है। भगवद्गीता (९.२७) में कृष्ण कहते हैं :

‘‘हे कुन्तीपुत्र, तुम जो कुछ करते हो, जो कुछ खाते हो, जो कुछ अर्पित करते हो या दान देते हो और जो भी तपस्या करते हो, उसे मुझे अर्पित करते हुए करो।’’ वास्तव में हर वस्तु कृष्ण की है, किन्तु तथाकथित सभ्य लोग दुर्भाग्यवश सोचते हैं कि हर वस्तु उनकी है। यही भौतिकतावादी सभ्यता की त्रुटि है। उस वेश्या ने गलत उपायों से धन कमाया था, इसलिए हरिदास ठाकुर ने उसे परामर्श दिया कि उसके पास जो भी हो, वह ब्राह्मणों में बाँट दे। जब श्रील रूप गोस्वामी ने गृहस्थ जीवन से अवकाश लिया, तो उन्होंने अपनी पचास प्रतिशत आय ब्राह्मणों तथा वैष्णवों में बाँट दी। ब्राह्मण जानता है कि परम सत्य क्या है और एक वैष्णव परम सत्य को जानते हुए परम सत्य, पूर्ण पुरुषोत्तम भगवान् की ओर से कार्य करता है। सामान्यतया लोग अनेक गलत उपायों से धन कमाते हैं। इसलिए कभी न कभी मनुष्य को अवकाश ग्रहण करके अपने पास जो कुछ हो, उसे ब्राह्मणों तथा वैष्णवों में बाँट देना चाहिए, क्योंकि वे लोग पूर्ण पुरुषोत्तम भगवान् की महिमा के प्रचार द्वारा भक्ति में लगे रहते हैं।


## Verse an.3.137
निरन्तर नाम लओ, कर तुलसी सेवन ।
अचिरात् पाबे तबे कृष्णेर चरण’’ ॥१३७॥
*निरन्तर —एक दिन में २४ घण्टे; नाम लओ —हरे कृष्ण मन्त्र जप करो; कर —करो; तुलसी सेवन —तुलसी के पौधे की पूजा; अचिरात् —बहुत शीघ्र; पाबे —तुम प्राप्त करोगी; तबे —तब; कृष्णेर चरण —भगवान् कृष्ण के चरणकमल।*


### अनुवाद
‘‘निरन्तर हरे कृष्ण मन्त्र का जप करो और जल से सींचकर तथा स्तुति करके तुलसी की सेवा करो। इस तरह तुम तुरन्त ही कृष्ण के चरणकमलों की शरण पाने का अवसर प्राप्त कर सकोगी।’’


### तात्पर्य
कम-से-कम पाँच हजार वर्ष पूर्व भगवान् श्रीकृष्ण ने इच्छा व्यक्त की थी कि हर व्यक्ति उनकी शरण में जाये। ( सर्वधर्मान्परित्यज्य मामेकं शरणं व्रज )। तो लोग ऐसा क्यों नहीं कर सकते? कृष्ण आश्वस्त करते हैं— अहं त्वां सर्वपापेभ्यो मोक्षयिष्यामि मा शुच: —‘‘मैं तुम्हें सारे पापकर्मों के फलों से मुक्त कर दूँगा। डरो मत।’’ हर व्यक्ति अपने पापकर्मों का फल भोग रहा है, किन्तु कृष्ण कहते हैं कि यदि आप उनकी शरण में जाते हैं, तो वे पापकर्मों के फलों से आपको सुरक्षा प्रदान करेंगे। किन्तु आधुनिक सभ्यता न तो कृष्ण में रुचि रखती है, न पापमय कर्मों से छुटकारा पाने में। इसीलिए लोग कष्ट भोग रहे हैं। शरणागति ही भगवद्गीता का आखरी उपदेश है, किन्तु जो व्यक्ति भगवान् कृष्ण के चरणकमलों की शरण ग्रहण नहीं कर सकता, उसके लिए श्रेयस्कर होगा कि हरिदास ठाकुर के उपदेशानुसार हरे कृष्ण मन्त्र का निरन्तर जप करे।

हम कृष्णभावनामृत आन्दोलन में अपने अनुयायियों को माला पर हरे कृष्ण मन्त्र का लगातार जप करते रहने की शिक्षा देते हैं। जो लोग इसके अभ्यस्त नहीं हैं, उनको माला पर कम से कम सोलह माला जप करने का उपदेश दिया जाता है, जिससे वे प्रशिक्षित हो जाएँ। अन्यथा श्री चैतन्य महाप्रभु की शिक्षा है कि:

‘‘अपने आपको तिनके से भी क्षुद्र समझते हुए विनीत भाव से भगवान् के पवित्र नाम का कीर्तन करना चाहिए। भक्त को वृक्ष से भी अधिक सहनशील, मिथ्या प्रतिष्ठा के भाव से रहित तथा अन्यों का आदर करने के लिए प्रस्तुत रहना चाहिए। ऐसी मनोदशा में मनुष्य भगवान् के पवित्र नाम का कीर्तन निरन्तर कर सकता है।’’ सदा का अर्थ है सर्वदा। हरिदास ठाकुर कहते हैं— निरन्तर नाम लओ —‘‘हरे कृष्ण मन्त्र का जप बिना रूके करते रहो।’’

यद्यपि कृष्ण चाहते हैं कि हर व्यक्ति उनके चरणकमलों में शरण ले, किन्तु लोग अपने पापकर्मों के कारण ऐसा नहीं कर पाते। न मां दुष्कृतिनो मूढा: प्रपद्यन्ते नराधमा: —पाप करने वाले धूर्त तथा मूर्ख, अधम जन अचानक कृष्ण के चरणकमलों पर आत्म-समर्पण नहीं कर सकते। तो भी यदि वे हरे कृष्ण मन्त्र का कीर्तन करना शुरू कर दें और तुलसी की सेवा करें, तो शीघ्र ही समर्पण करने में समर्थ हो सकते हैं। मनुष्य का वास्तविक कर्तव्य कृष्ण के चरणकमलों में आत्म-समर्पण करना है, किन्तु यदि वह ऐसा नहीं कर सके, तो उसे इसी विधि को अपनाना चाहिए जिसका सूत्रपात श्री चैतन्य महाप्रभु तथा उनके परम विश्वस्त सेवक नामाचार्य हरिदास ठाकुर ने किया। कृष्णभावनामृत में सफलता पाने की यही विधि है।


## Verse an.3.138
एत बलि’ तारे ‘नाम’ उपदेश करि’ ।
उठिया चलिला ठाकुर बलि’ ‘हरि’ ‘हरि’ ॥१३८॥
*एत बलि’ —ऐसा कहकर; तारे —उसे; नाम उपदेश करि’ —हरे कृष्ण महामन्त्र के जप की विधि का उपदेश देकर; उठिया —उठकर; चलिला —चले गये; ठाकुर —हरिदास ठाकुर; बलि’ —जपते हुए; हरि हरि —हरे कृष्ण महामन्त्र।*


### अनुवाद
इस तरह वेश्या को हरे कृष्ण मन्त्र के कीर्तन की विधि के विषय में उपदेश देकर हरिदास ठाकुर उठे और लगातार हरि हरि कीर्तन करते हुए चले गये।


## Verse an.3.139
तबे सेइ वेश्या गुरुर आज्ञा लइल ।
गृह-वित्त येबा छिल, ब्राह्मणेरे दिल ॥१३९॥
*तबे —उसके बाद; सेइ —वह; वेश्या —वेश्या; गुरुर —आध्यात्मिक गुरु का; आज्ञा —आदेश; लइल —प्राप्त कर; गृह-वित्त —सभी घरेलु सम्पत्तियों को; येबा —जो भी; छिल —थीं; ब्राह्मणेरे —ब्राह्मणों को; दिल —दे आई।*


### अनुवाद
तत्पश्चात् उस वेश्या ने अपने पास जो भी घरेलू सम्पत्ति थी, उसे अपने गुरु की आज्ञानुसार ब्राह्मणों में वितरित कर दिया।


### तात्पर्य
कहीं कहीं गृहवित्त के स्थान पर गृहवृत्ति शब्द पाया जाता है। वृत्ति का अर्थ ‘‘पेशा’’ है। वेश्या की गृहवृत्ति तो मूर्ख लोगों को मोहित करके उन्हें संभोग के लिए प्रवृत्त करना था। किन्तु यहाँ पर गृहवृत्ति शब्द उपयुक्त शब्द नहीं है। उचित शब्द तो गृहवित्त ही है, जिसका अर्थ है ‘‘उसके पास जो भी घर पर था।’’ उसने जो कुछ भी वेश्यावृत्ति से कमाया था, वह पापमय जीवन की कमाई थी। जब ऐसी सम्पत्ति ब्राह्मणों तथा वैष्णवों को दी जाती है, जो उसे अपने आध्यात्मिक जीवन में प्रगति के फलस्वरूप, भगवान् की सेवा में लगा सकते हैं, तो इससे दान देने वाले को अप्रत्यक्ष रूप से लाभ पहुँचता है, क्योंकि वह इस प्रकार पापकर्मों के फल से छुटकारा पा लेता है। जैसाकि कृष्ण वचन देते हैं— अहं त्वां सर्वपापेभ्यो मोक्षयिष्यामि —‘‘मैं तुम्हें सारे पापकर्मों के फलों से बचा लूँगा।’’ जब हमारे कृष्णभावनाभावित भक्त दान माँगने या सदस्यता शुल्क एकत्र करने जाते हैं, तो इस तरह से जो धन प्राप्त होता है, उसका उपयोग कृष्णभावनामृत को सारे संसार में प्रसारित करने के लिए ही किया जाता है। कृष्णभावनाभावित भक्त दूसरों का धन कृष्ण-सेवा के लिए एकत्र करते हैं और वे कृष्ण-प्रसाद खाकर तथा कृष्ण जो कुछ भी उनके जीवन-निर्वाह के लिए देते हैं, उसीसे तुष्ट होते हैं। वे भौतिक सुविधाओं की इच्छा नहीं करते। किन्तु वे वेश्याओं या इसी तरह के लोगों की सम्पत्ति को भगवान् की सेवा में लगाने के लिए कष्ट सहते हैं और इस तरह उन्हें पापों के फलों से मुक्त कराते हैं। एक वैष्णव-गुरु धन या अन्य भेंटें स्वीकार करता है, किन्तु वह इनका उपयोग इन्द्रियतृप्ति के लिए नहीं करता। एक शुद्ध वैष्णव अपने आपको एक भी व्यक्ति को पाप के फल से छुड़ा पाने में असमर्थ मानता है, किन्तु किसी की गाढ़ी कमाई को भगवान् की सेवा में लगाकर वह उसे पाप के फलों से मुक्त कराता है। एक वैष्णव-गुरु कभी भी अपने शिष्यों के उपहारों पर आश्रित नहीं रहता। हरिदास ठाकुर के उपदेशों का पालन करके शुद्ध वैष्णव अपने लिए किसी से एक पैसा भी नहीं लेता, अपितु वह अपने अनुयायियों को प्रेरित करता है कि उनके पास जो भी हो, उसे भगवान् की सेवा में खर्च करें।


## Verse an.3.140
माथा मुड़ि’ एक-वस्त्रे रहिल सेइ घरे ।
रात्रि-दिने तिन-लक्ष नाम ग्रहण करे ॥१४०॥
*माथा मुड़ि’ —सिर मुँडाकर; एक-वस्त्रे —एक वस्त्र पहनकर; रहिल —रहने लगी; सेइ घरे —उसी कक्ष में; रात्रि-दिने —दिन-रात; तिन-लक्ष —३,००,०००; नाम —पवित्र नाम; ग्रहण करे —जपती थी।*


### अनुवाद
वैष्णव-नियमों के अनुसार उस वेश्या ने अपना सिर मुँडा लिया और केवल एक वस्त्र पहने उसी कमरे में रहने लगी। वह अपने गुरु के पदचिह्नों पर चलकर प्रतिदिन तीन लाख नाम का जप करने लगी। वह दिन-रात जप करती रहती थी।


## Verse an.3.141
तुलसी सेवन करे, चर्वण, उपवास ।
इन्द्रिय-दमन हैल, प्रेमेर प्रकाश ॥१४१॥
*तुलसी —तुलसी के पौधे की; सेवन करे —वह पूजा करती थी; चर्वण —चबाकर; उपवास —उपवास; इन्द्रिय-दमन —इन्द्रियों को वश में करके; हैल —हुआ; प्रेमेर प्रकाश —भगवत्प्रेम के लक्षण का प्राकट्य।*


### अनुवाद
वह अपने गुरु के पदचिह्नों पर चलकर तुलसी की पूजा करने लगी। वह नियमित भोजन न खाकर, भिक्षा में जो मिलता उसे खाती और यदि कुछ न मिलता तो उपवास करती। इस तरह बहुत कम खाकर तथा उपवास करके उसने इन्द्रियों को वश में कर लिया और ज्योंही उसकी इन्द्रियाँ वश में हो गईं, त्योंही उसमें ईश्वर-प्रेम के लक्षण प्रकट होने लगे।


## Verse an.3.142
प्रसिद्धा वैष्णवी हैल परम-महान्ती ।
बड़ बड़ वैष्णव ताँर दर्शनेते यान्ति ॥१४२॥
*प्रसिद्धा —विख्यात; वैष्णवी —भगवान् की भक्त; हैल —हो गई; परम-महान्ती —अत्यन्त उन्नत; बड़ बड़ वैष्णव —अनेक मान्य, उच्च भक्त; ताँर —उसको; दर्शनेते —मिलने; यान्ति —जाते थे।*


### अनुवाद
इस तरह वह वेश्या विख्यात भक्तिन बन गई। वह आध्यात्मिक जीवन में अत्यन्त उन्नत हो गई और अनेक बड़े-बड़े वैष्णव उसके दर्शन के लिए आने लगे।


### तात्पर्य
बड़े-बड़े वैष्णव भक्त वेश्याओं को मिलने में रुचि नहीं रखते, किन्तु जब कोई वेश्या या अन्य पतितात्मा वैष्णव बन जाते हैं, तो बड़े-बड़े वैष्णव उसके दर्शन में रुचि लेते हैं। यदि वैष्णव सिद्धान्तों का पालन किया जाए, तो कोई भी व्यक्ति वैष्णव बन सकता है। जो भक्त इन सिद्धान्तों का पालन करता है, वह भौतिक स्तर पर नहीं रहता। इसलिए किसी के जन्मस्थान का नहीं, अपितु सिद्धान्तों का कड़ाई से पालन करने पर विचार करना चाहिए। अनेक भक्त यूरोप तथा अमरीका से आकर हमारे कृष्णभावनामृत आन्दोलन में सम्मिलित होते हैं, किन्तु उन्हें यूरोपियन वैष्णव या अमेरिकी वैष्णव नहीं मानना चाहिए। वैष्णव तो वैष्णव होता है, इसलिए उसे वैष्णव को प्राप्त होने वाला समस्त सम्मान दिया जाना चाहिए।


## Verse an.3.143
वेश्यार चरित्र देखि’ लोके चमत्कार ।
हरिदासेर महिमा कहे करि’ नमस्कार ॥१४३॥
*वेश्यार —वेश्या का; चरित्र —चरित्र; देखि’ —देखकर; लोके —सभी लोग; चमत्कार —आश्चर्यचकित थे; हरिदासेर —हरिदास ठाकुर की; महिमा —महिमा; कहे —कहते; करि’ नमस्कार —प्रणाम करके।*


### अनुवाद
वेश्या का उन्नत चरित्र देखकर सारे लोग चकित थे। सारे लोगों ने हरिदास ठाकुर के प्रभाव का गुणगान किया और उन्हें नमस्कार किया।


### तात्पर्य
कहा गया है कि फलेन परिचीयते —मनुष्य अपने कर्मों के फल से पहचाना जाता है। वैष्णव-समाज में कई प्रकार के वैष्णव हैं। उनमें से कुछ गोस्वामी कहलाते हैं, कुछ स्वामी , कुछ प्रभु तथा कुछ प्रभुपाद। किन्तु कोई भी मात्र ऐसे नाम से नहीं पहचाना जाता। जब कोई गुरु अपने शिष्यों के चरित्र को बदल देता है, तब उसे सच्चा गुरु माना जाता है। हरिदास ठाकुर ने सचमुच ही पेशेवर वेश्या के चरित्र को बदल दिया। लोगों ने इसकी बहुत प्रशंसा की और इसीलिए उन्होंने हरिदास ठाकुर को नमस्कार किया और उनकी महिमा का गुणगान किया।


## Verse an.3.144
रामचन्द्र खाँन अपराध-बीज कैल ।
सेइ बीज वृक्ष हञा आगेते फलिल ॥१४४॥
*रामचन्द्र खाँन —रामचन्द्र खान ने; अपराध —अपराध का; बीज —बीज; कैल —बोया; सेइ बीज —वही बीज; वृक्ष हञा —वृक्ष बनकर; आगेते —बाद में; फलिल —फलित हुआ।*


### अनुवाद
हरिदास ठाकुर को विचलित करने के लिए वेश्या को प्रेरित करके रामचन्द्र खान ने उनके चरणों में अपराध के बीज को उगने दिया। बाद में यही बीज एक वृक्ष बन गया और जब यह फला, तो रामचन्द्र खान ने इसके फल खाये।


## Verse an.3.145
महदपराधेर फल अद्भुत कथन ।
प्रस्ताव पाञा कहि, शुन, भक्त-गण ॥१४५॥
*महत्-अपराधेर —महान् भक्त के चरणों में महान् अपराध का; फल —परिणाम; अद्भुत —उद्भुत; कथन —वर्णन के; प्रस्ताव —अवसर का; पाञा —लाभ उठाकर; कहि —मैं कहता हूँ; शुन —सुनो; भक्त-गण —हे भक्तों।*


### अनुवाद
उच्च भक्त के चरणों पर इस अपराध से एक अद्भुत कथा का जन्म हुआ। इन घटनाओं से प्राप्त अवसर का लाभ उठाकर मैं वह सब बतलाऊँगा, जो घटित हुआ। हे भक्तों, इसे सुनो।


## Verse an.3.146
सहजेइ अवैष्णव रामचन्द्र-खाँन ।
हरिदासेर अपराधे हैल असुर-समान ॥१४६॥
*सहजेइ —स्वाभाविक रूप से; अवैष्णव —अभक्त; रामचन्द्र-खाँन —रामचन्द्र खान; हरिदासेर —हरिदास के चरणकमलों में; अपराधे —अपराध द्वारा; हैल —हो गया; असुर-समान —एक असुर के समान।*


### अनुवाद
रामचन्द्र खान स्वभावत: अभक्त था। अब, हरिदास ठाकुर के चरणों पर अपराध करके वह पूरा आसुरी नास्तिक जैसा बन गया।


## Verse an.3.147
वैष्णव-धर्म निन्दा करे, वैष्णव-अपमान ।
बहु-दिनेर अपराधे पाइल परिणाम ॥१४७॥
*वैष्णव-धर्म —वैष्णव धर्म; निन्दा करे —निन्दा करके; वैष्णव अपमान —भक्तों का अपमान करके; बहु-दिनेर —चिर काल तक; अपराधे —अपराध कृत्यों द्वारा; पाइल —प्राप्त किया; परिणाम —परिणाम।*


### अनुवाद
वैष्णव धर्म की निन्दा करने तथा दीर्घकाल तक भक्तों का अपमान करने के कारण अब उसे अपने अपराध-कर्मों का फल मिला।


### तात्पर्य
रामचन्द्र खान विष्णु तथा वैष्णवों के चरणों का बड़ा अपराधी था। जिस तरह ब्राह्मण पिता विश्वश्रवा से उत्पन्न होने पर भी रावण को असुर या राक्षस इसीलिए कहा गया, क्योंकि उसने भगवान् रामचन्द्र (विष्णु) तथा हनुमान (वैष्णव) के प्रति अपराध किये थे, उसी तरह रामचन्द्र खान भी ऐसा असुर बना, क्योंकि उसने हरिदास ठाकुर तथा अन्यों के प्रति अपराध किये थे।


## Verse an.3.148
नित्यानन्द-गोसाञि गौड़े यबे आइला ।
प्रेम प्रचारिते तबे भ्रमिते लागिला ॥१४८॥
*नित्यानन्द-गोसाञि —नित्यानन्द प्रभु; गौड़े —बंगाल में; यबे —जब; आइला —वापस आये; प्रेम प्रचारिते —प्रेम भक्ति का प्रचार करने के लिए; तबे —उस समय; भ्रमिते लागिला —यात्रा करने लगे।*


### अनुवाद
जब नित्यानन्द प्रभु भक्ति सम्प्रदाय का प्रचार करने बंगाल लौट आये, तो वे सारे देश में भ्रमण करने लगे।


## Verse an.3.149
प्रेम-प्रचारण आर पाषण्ड-दलन ।
दुइ-कार्ये अवधूत करेन भ्रमण ॥१४९॥
*प्रेम-प्रचारण —भक्ति का प्रचार; आर —और; पाषण्ड-दलन —नास्तिक लोगों का दमन; दुइ-कार्ये —दो प्रकार के कार्यों करने के लिए; अवधूत —महान् भक्त और साधु; करेन —करते थे; भ्रमण —भ्रमण।*


### अनुवाद
भगवान् के सर्वाधिक समर्पित भक्त नित्यानन्द प्रभु दो कार्यों से—भक्ति सम्प्रदाय का प्रचार करने तथा नास्तिकों को परास्त और दमन करने के उद्देश्य से—देश-भर में भ्रमण करने लगे।


### तात्पर्य
भगवद्गीता (४.८) में कहा गया है कि:

भगवान् कृष्ण दो कारणों से प्रत्येक युग में प्रकट होते हैं—भक्तों का उद्धार करने तथा अभक्तों का विनाश करने। उनके भक्तों के भी उसी तरह के दो कार्य होते हैं—कृष्ण-भक्ति सम्प्रदाय का प्रचार करना तथा सभी प्रकार के नास्तिक असुरों को परास्त करना। नित्यानन्द प्रभु श्री चैतन्य महाप्रभु के आदेश का इस तरह पालन कर रहे थे। जो लोग नित्यानन्द प्रभु का दृढ़ता से अनुगमन करते हैं, वे वैसा ही कार्य करते हैं। भक्तों की दो श्रेणियाँ हैं। एक गोष्ठ्यानन्दी कहलाती है और दूसरी भजनानन्दी। जो भक्त प्रचार नहीं करता, किन्तु भक्ति-कार्यों में सदा लगा रहता है, वह भजनानन्दी कहलाता है; जबकि भक्ति में कुशल होने के साथ ही जो भक्ति सम्प्रदाय का प्रचार भी करता है तथा सभी प्रकार के नास्तिकों को परास्त करता है, वह गोष्ठ्यानन्दी कहलाता है।


## Verse an.3.150
सर्वज्ञ नित्यानन्द आइला तार घरे ।
आसिया वसिला दुर्गा-मण्डप-उपरे ॥१५०॥
*सर्व-ज्ञ —सब जानने वाले; नित्यानन्द —भगवान् नित्यानन्द; आइला —आये; तार घरे —उसके घर; आसिया —आकर; वसिला —बैठ गये; दुर्गा-मण्डप-उपरे —दुर्गा मण्डप के ऊपर।*


### अनुवाद
भगवान् नित्यानन्द, जो कि पूर्ण पुरुषोत्तम भगवान् होने के कारण सर्वज्ञ हैं, रामचन्द्र खान के घर आये और दुर्गामण्डप की वेदी पर बैठ गये।


### तात्पर्य
धनी हिन्दू भद्रजन अपने घरों में देवी दुर्गा की पूजा के लिए दुर्गामण्डप बनवाते थे। इस तरह प्रतिवर्ष वे आश्विन (सितम्बर-अक्टूबर) मास में देवी पूजा करते थे। रामचन्द्र खान के घर में भी ऐसा ही दुर्गामण्डप था।


## Verse an.3.151
अनेक लोक-जन सङ्गे अङ्गन भरिल ।
भितर हैते रामचन्द्र सेवक पाठाइल ॥१५१॥
*अनेक —अनेक; लोक-जन —लोगों की भीड़; सङ्गे —साथ में; अङ्गन —आँगन; भरिल —भर गया; भितर हैते —अन्दर से; रामचन्द्र —रामचन्द्र खान ने; सेवक —सेवक; पाठाइल —भेजा।*


### अनुवाद
जब दुर्गामण्डप तथा आँगन लोगों की भीड़ से भर गया, तो रामचन्द्र खान ने घर के भीतर से अपने नौकर को नित्यानन्द प्रभु के पास भेजा।


### तात्पर्य
उन दिनों और आज भी सम्मानित व्यक्तियों के महल समान मकान, विशेषतया बंगाल के गाँवों में, दो भागों में बँटे होते थे। भीतरी भाग विशेष रूप से परिवार के लिए होता था, जहाँ स्त्रियाँ पर्दे में रहती थीं। यह भाग भितर-बाड़ी कहलाता था। बाहरी भाग या बहिर-बाड़ी में सम्मानित व्यक्ति आगन्तुकों का सत्कार करते और अपना कार्यालय रखते थे। दुर्गामण्डप बहिर-बाड़ी का ही अंग होता था। इस तरह जब नित्यान्द प्रभु बहिर-बाड़ी में प्रविष्ट हुए, तो रामचन्द्र खान अपने पारिवारिक जनों के साथ भितर-बाड़ी में था। जब नित्यानन्द प्रभु आये, तो रामचन्द्र खान ने स्वयं उनका स्वागत नहीं किया, अपितु एक नौकर को अप्रत्यक्ष रूप से यह सूचित करने के लिए भेजा कि वे चले जाएँ।


## Verse an.3.152
सेवक बले——‘‘गोसाञि, मोरे पाठाइल खाँन ।
गृहस्थेर घरे तोमाय दिब वासा-स्थान ॥१५२॥
*सेवक बले —सेवक ने कहा; गोसाञि —मेरे प्रिय स्वामी; मोरे —मुझे; पाठाइल —भेजा है; खाँन —रामचन्द्र खान ने; गृहस्थेर घरे —किसी साधारण व्यक्ति के घर में; तोमाय —आपको; दिब —मैं दूँ; वासा-स्थान —वास स्थान।*


### अनुवाद
उस नौकर ने नित्यानन्द प्रभु को सूचित किया, ‘‘हे महाशय, रामचन्द्र खान ने मुझे भेजा है कि मैं आपको किसी सामान्य व्यक्ति के घर में रहने का स्थान दूँ।


## Verse an.3.153
गोयालार गोशाला हय अत्यन्त विस्तार ।
इहाँ सङ्कीर्ण-स्थल, तोमार मनुष्य——अपार’’ ॥१५३॥
*गोयालार —एक ग्वाले की; गो-शाला —गोशाला; हय —है; अत्यन्त —बहुत; विस्तार —विशाल; इहाँ —यहाँ; सङ्कीर्ण-स्थल —बहुत कम जगह; तोमार —आपके; मनुष्य —अनुयायी; अपार —असंख्य हैं।*


### अनुवाद
‘‘आप किसी ग्वाले के घर जा सकते हैं, क्योंकि गोशाला विस्तृत होती है, जबकि यहाँ दुर्गामण्डप में स्थान अपर्याप्त है, क्योंकि आपके साथ अनेक अनुयायी हैं।’’


## Verse an.3.154
भितरे आछिला, शुनि’ क्रोधे बाहिरिला ।
अट्ट अट्ट हासि’ गोसाञि कहिते लागिला ॥१५४॥
*भितरे आछिला —अन्दर थे; शुनि’ —सुनकर; क्रोधे —क्रोध में; बाहिरिला —बाहर आ गये; अट्ट अट्ट —अति उच्च स्वर में; हासि’ —हँसते हुए; गोसाञि —भगवान् नित्यानन्द प्रभु; कहिते लागिला —कहने लगे।*


### अनुवाद
जब नित्यानन्द प्रभु ने रामचन्द्र खान के नौकर का यह आदेश सुना, तो वे अत्यधिक क्रुद्ध हुए और बाहर आ गये। उच्च स्वर से हँसते हुए वे इस प्रकार बोले।


## Verse an.3.155
‘‘सत्य कहे,——एइ घर मोर योग्य नय ।
म्लेच्छ गो-वध करे, तार योग्य हय’’ ॥१५५॥
*सत्य कहे —रामचन्द्र खान ठीक कहता है; एइ घर —यह घर; मोर —मेरे; योग्य नय —योग्य नहीं है; म्लेच्छ —माँस खाने वाले; गो-वध करे —जो गो हत्या करते हैं; तार —उनके लिए; योग्य हय —योग्य है।*


### अनुवाद
‘‘रामचन्द्र खान ने ठीक ही कहा है। यह स्थान मेरे लिए अनुपयुक्त है। यह गोवध करने वाले मांसाहारियों के लिए उपयुक्त है।’’


## Verse an.3.156
एत बलि’ क्रोधे गोसाञि उठिया चलिला ।
तारे दण्ड दिते से ग्रामे ना रहिला ॥१५६॥
*एत बलि’ —यह कहकर; क्रोधे —क्रोध में; गोसाञि —नित्यानन्द प्रभु; उठिया चलिला —उठकर चल दिये; तारे —उसे; दण्ड दिते —दण्ड देने के लिए; से —उस; ग्रामे —गाँव में; ना रहिला —नहीं रहे।*


### अनुवाद
यह कहकर नित्यानन्द प्रभु उठे और क्रुद्ध होकर चले गये। रामचन्द्र खान को दण्ड देने के लिए वे उस गाँव में भी नहीं रुके।


## Verse an.3.157
इहाँ रामचन्द्र खान सेवके आज्ञा दिल ।
गोसाञि  याहाँ वसिला, तार माटी खोदाइल ॥१५७॥
*इहाँ —यहाँ; रामचन्द्र खान —रामचन्द्र खान ने; सेवके —सेवक को; आज्ञा दिल —आज्ञा दी; गोसाञि —भगवान् नित्यानन्द प्रभु; याहाँ —जहाँ; वसिला —बैठे थे; तार —उस स्थान की; माटी —मिट्टी; खोदाइल —खोदने की।*


### अनुवाद
रामचन्द्र खान ने नौकर को आज्ञा दी कि जहाँ पर नित्यानन्द प्रभु बैठे थे, उस स्थान की मिट्टी खोद डाले।


## Verse an.3.158
गोमय-जले लेपिला सब मन्दिर-प्राङ्गण ।
तबु रामचन्द्रेर मन ना हैल परसन्न ॥१५८॥
*गो-मय-जले —गोबर मिश्रित जल से; लेपिला —लेप किया; सब —सब; मन्दिर —दुर्गा मण्डप मन्दिर; प्राङ्गण —आँगन; तबु —फिर भी; रामचन्द्रेर मन —रामचन्द्र खान का मन; ना हैल परसन्न —प्रसन्न नहीं हुआ।*


### अनुवाद
दुर्गामंडप मन्दिर तथा आँगन को शुद्ध करने के लिए रामचन्द्र खान ने इन्हें गोबर मिले जल से छिड़काया और लिपवाया, फिर भी उसका मन प्रसन्न न था।


## Verse an.3.159
दस्यु-वृत्ति करे रामचन्द्र राजारे ना देय कर ।
क्रुद्ध हञा म्लेच्छ उजिर आइल तार घर ॥१५९॥
*दस्यु-वृत्ति —एक चोर जैसा कार्य; करे —करता था; रामचन्द्र —रामचन्द्र; राजारे —सरकार को; ना —नहीं; देय —जमा करता था; कर —कर; क्रुद्ध हञा —क्रोधित होकर; म्लेच्छ —मुस्लिम; उजिर —मन्त्री; आइल —आ गये; तार घर —उसके घर।*


### अनुवाद
रामचन्द्र का पेशा आपत्तिजनक था, क्योंकि वह सरकार को कर देने से जी चुराता था। इसलिए सरकारी वित्त मन्त्री नाराज था और वह उसके घर आया।


## Verse an.3.160
आसि’ सेइ दुर्गा-मण्डपे वासा कैल ।
अवध्य वध करि’ मांस से-घरे रान्धाइल ॥१६०॥
*आसि’ —आकर; सेइ दुर्गा-मण्डपे —उस दुर्गा मण्डप स्थान पर; वासा कैल —अपना निवास बनाया; अवध्य —एक गाय या बछड़ा, जो मारे जाने के योग्य नहीं है; वध करि’ —मारकर; मांस —माँस; से-घरे —उस स्थान पर; रान्धाइल —पकाया।*


### अनुवाद
उस मुसलमान मन्त्री ने रामचन्द्र खान के दुर्गामण्डप को अपना निवासस्थान बनाया। उसने एक गाय मारी और वहाँ माँस पकाया।


## Verse an.3.161
स्त्री-पुत्र-सहित रामचन्द्रेरे बान्धिया ।
तार घर-ग्राम लुटे तिन-दिन रहिया ॥१६१॥
*स्त्री-पुत्र —उसकी पत्नी और पुत्र के; सहित —साथ; रामचन्द्रेरे बान्धिया —रामचन्द्र खान को बाँधकर; तार —उसका; घर-ग्राम —घर और गाँव; लुटे —लूट लिया; तिन-दिन रहिया —तीन दिन रहकर।*


### अनुवाद
उसने रामचन्द्र खान को उसकी पत्नी तथा बच्चों समेत बन्दी बना लिया और फिर लगातार तीन दिनों तक उसके घर तथा गाँव को लूटा।


## Verse an.3.162
सेइ घरे तिन दिन करे अमेध्य रन्धन ।
आर दिन सबा लञा करिला गमन ॥१६२॥
*सेइ घरे —उस कक्ष में; तिन दिन —तीन दिन तक; करे —करता रहा; अमेध्य रन्धन —गाय का माँस पकाना; आर दिन —अगले दिन; सबा लञा —अपने संगियों को लेकर; करिला गमन —चला गया।*


### अनुवाद
उसने उसी कमरे में लगातार तीन दिनों तक गोमांस पकाया। तब अगले दिन अपने अनुयायियों सहित वह चला गया।


## Verse an.3.163
जाति-धन-जन खानेर सकल लइल ।
बहु-दिन पर्यन्त ग्राम उजाड़ रहिल ॥१६३॥
*जाति —उत्तराधिकार; धन —सम्पत्ति; जन —अनुयायी; खानेर —रामचन्द्र खान के; सकल —सब कुछ; लइल —उसने छीन लिया; बहु-दिन —लम्बे समय तक; पर्यन्त —के लिए; ग्राम —गाँव; उजाड़ रहिल —उजड़ गया।*


### अनुवाद
उस मुसलमान मन्त्री ने रामचन्द्र खान का पद, सम्पत्ति तथा अनुयायी छीन लिये। कई दिनों तक गाँव उजाड़ बना रहा।


## Verse an.3.164
महान्तेर अपमान ये देश-ग्रामे हय ।
एक जनार दोषे सब देश उजाड़य ॥१६४॥
*महान्तेर —जो लोग आध्यात्मिक जीवन में अत्यन्त उन्नत हैं; अपमान —अपमान; ये देश-ग्रामे —जिस देश या गाँव में; हय —होता है; एक जनार —एक व्यक्ति के; दोषे —दोष से; सब देश —सम्पूर्ण देश; उजाड़य —नष्ट हो जाता है।*


### अनुवाद
जहाँ भी किसी महान् भक्त का अपमान किया जाता है, वहाँ एक व्यक्ति के दोष से सारा गाँव या नगर पीड़ित होता है।


## Verse an.3.165
हरिदास-ठाकुर चलि’ आइला चान्दपुरे ।
आसिया रहिला बलराम-आचार्येर घरे ॥१६५॥
*हरिदास-ठाकुर —हरिदास ठाकुर; चलि’ —चलकर; आइला —आ गये; चान्दपुरे —चन्दनपुर नामक गाँव में; आसिया —आकर; रहिला —रह गये; बलराम-आचार्येर घरे —बलराम आचार्य के घर में।*


### अनुवाद
हरिदास ठाकुर चलते-चलते चान्दपुर नामक गाँव में आये। वहाँ पर वे बलराम आचार्य के घर पर ठहरे।


### तात्पर्य
चाँदपुर गाँव हुगली जिले के सप्तग्राम में गंगा तथा यमुना नदियों के संगम के निकट स्थित है। चाँदपुर गोवर्धन तथा हिरण्य—इन दो भाइयों के घर से ठीक पूर्व में पड़ता है। ये रघुनाथ दास गोस्वामी के क्रमश: पिता तथा चाचा थे। इसी गाँव में इन दोनों व्यक्तियों के पुरोहित बलराम आचार्य तथा यदुनन्दन आचार्य रहते थे। हरिदास ठाकुर जाकर इन्हीं आचार्यों के साथ रहे। श्रील भक्तिसिद्धान्त सरस्वती ठाकुर कहते हैं कि बाद में इस गाँव का नाम बदलकर कृष्णपुर हो गया।


## Verse an.3.166
हिरण्य, गोवर्धन——दुइ मुलुकेर मजुमदार ।
तार पुरोहित——‘बलराम’ नाम ताँर ॥१६६॥
*हिरण्य —हिरण्य; गोवर्धन —गोवर्धन; दुइ —दोनों; मुलुकेर —उस प्रान्त के; मजुमदार —सरकार के खजांची थे; तार —उनके; पुरोहित —पुरोहित; बलराम —बलराम; नाम —नाम; ताँर —उनका था।*


### अनुवाद
हिरण्य तथा गोवर्धन उस देश की उस तहसील के दो सरकारी कोषाध्यक्ष थे। उनके पुरोहित का नाम बलराम आचार्य था।


### तात्पर्य
मजुमदार शब्द उस कोषाध्यक्ष (खजांची) का सूचक है, जो लगान का हिसाब रखता है।


## Verse an.3.167
हरिदासेर कृपा-पात्र, ताते भक्ति-माने ।
यत्न करि’ ठाकुरेरे राखिला सेइ ग्रामे ॥१६७॥
*हरिदासेर कृपा-पात्र —हरिदास ठाकुर का कृपापात्र; ताते —इसलिए; भक्ति-माने —हरिदास ठाकुर के महान् भक्त; यत्न करि’ —अत्यन्त सावधानी और एकाग्रतापूर्वक; ठाकुरेरे —हरिदास ठाकुर को; राखिला —रखा; सेइ ग्रामे —गाँव में।*


### अनुवाद
बलराम आचार्य पर हरिदास ठाकुर की कृपा के कारण वह हरिदास ठाकुर से अत्यधिक लगाव रखता था। इसीलिए उसने हरिदास ठाकुर को गाँव में अत्यन्त यत्नपूर्वक रखा।


## Verse an.3.168
निर्जन पर्ण-शालाय करेन कीर्तन ।
बलराम-आचार्य-गृहे भिक्षा-निर्वाहण ॥१६८॥
*निर्जन —एकान्त; पर्ण-शालाय —फूस की कुटिया में; करेन —करते; कीर्तन —हरे कृष्ण मन्त्र का जप; बलराम-आचार्य-गृहे —बलराम आचार्य के घर पर; भिक्षा-निर्वाहण —भोजन करते थे।*


### अनुवाद
उस गाँव में हरिदास ठाकुर को एकान्त फूस की कुटिया दे दी गई थी, जहाँ वे हरे कृष्ण महामन्त्र का जप करते रहते थे। वे बलराम आचार्य के घर पर प्रसाद लेते थे।


## Verse an.3.169
रघुनाथ-दास बालक करेन अध्ययन ।
हरिदास-ठाकुरेरे याइ’ करेन दर्शन ॥१६९॥
*रघुनाथ-दास —रघुनाथ दास; बालक —एक बालक; करेन अध्ययन —अध्ययन करता था; हरिदास-ठाकुरेरे —हरिदास ठाकुर के; याइ’ —पास जाकर; करेन दर्शन —दर्शन करता था।*


### अनुवाद
रघुनाथ दास, जो गोवर्धन मजुमदार का पुत्र था और बाद में रघुनाथ दास गोस्वामी बना, उस समय बालक अवस्था में पढ़ाई कर रहा था। वह नित्य ही हरिदास ठाकुर का दर्शन करने आता था।


## Verse an.3.170
हरिदास कृपा करे ताँहार उपरे ।
सेइ कृपा ‘कारण’ हैल चैतन्य पाइबारे ॥१७०॥
*हरिदास —ठाकुर हरिदास; कृपा करे —कृपा करते हैं; ताँहार उपरे —उसके ऊपर; सेइ कृपा —वही कृपा; कारण —कारण; हैल —बनी; चैतन्य —श्री चैतन्य महाप्रभु को; पाइबारे —प्राप्त करने की।*


### अनुवाद
स्वाभाविक रूप से हरिदास ठाकुर उसके प्रति कृपालु थे और इस वैष्णव के कृपापूर्ण आशीर्वाद से ही वह बाद में श्री चैतन्य महाप्रभु के चरणकमलों की शरण प्राप्त कर सका।


## Verse an.3.171
ताहाँ यैछे हैल हरिदासेर महिमा कथन ।
व्याख्यान,——अद्भुत कथा शुन, भक्त-गण ॥१७१॥
*ताहाँ —उस स्थान पर; यैछे —जैसे; हैल —हुआ; हरिदासेर —हरिदास ठाकुर के; महिमा —गुणों का; कथन —वर्णन; व्याख्यान —प्रवचन; अद्भुत —अद्भुत; कथा —घटना; शुन —सुनो; भक्त-गण —हे भक्तों।*


### अनुवाद
हिरण्य तथा गोवर्धन के निवासस्थान पर व्याख्यान होते थे, जिनमें हरिदास ठाकुर की महिमा का गुणगान होता था। हे भक्तों, उस अद्भुत कथा को सुनो।


## Verse an.3.172
एक-दिन बलराम मिनति करिया ।
मजुमदारेर सभाय आइला ठाकुरे लञा ॥१७२॥
*एक-दिन —एक दिन; बलराम —बलराम आचार्य; मिनति करिया —अति विनम्र भाव से; मजुमदारेर —मजुमदारों की, हिरण्य तथा गोवर्धन; सभाय —सभा में; आइला —आये; ठाकुरे —हरिदास ठाकुर को; लञा —अपने साथ लेकर।*


### अनुवाद
एक दिन बलराम आचार्य ने अत्यन्त दीनतापूर्वक हरिदास ठाकुर से प्रार्थना की कि वे हिरण्य तथा गोवर्धन मजुमदारों की सभा में चलें। अत: बलराम आचार्य हरिदास ठाकुर के साथ वहाँ गये।


## Verse an.3.173
ठाकुर देखि’ दुइ भाइ कैला अभ्युत्थान ।
पाय पड़ि’ आसन दिला करिया सम्मान ॥१७३॥
*ठाकुर देखि’ —हरिदास ठाकुर को देखकर; दुइ भाइ —दोनों भाई; कैला अभ्युत्थान —खड़े हो गये; पाय पड़ि’ —चरणकमलों में गिरकर; आसन दिला —आसन अर्पित किया; करिया सम्मान —महान् आदर के साथ।*


### अनुवाद
हरिदास ठाकुर को देखकर दोनों भाई तुरन्त उठ खड़े हुए और उनके चरणकमलों पर गिर पड़े। तत्पश्चात् उन्होंने अत्यन्त आदरपूर्वक उन्हें बैठने के लिए आसन दिया।


## Verse an.3.174
अनेक पण्डित सभाय, ब्राह्मण, सज्जन ।
दुइ भाइ महा-पण्डित——हिरण्य, गोवर्धन ॥१७४॥
*अनेक पण्डित —अनेक विद्वान; सभाय —उस सभा में; ब्राह्मण —ब्राह्मण; सत्-जन —सज्जन; दुइ भाइ —दोनों भाई; महा-पण्डित —अत्यन्त विद्वान; हिरण्य —हिरण्य; गोवर्धन —गोवर्धन।*


### अनुवाद
उस सभा में अनेक विद्वज्जन, ब्राह्मण तथा सम्माननीय भद्र पुरुष थे। हिरण्य तथा गोवर्धन, ये दोनों भाई भी महान् पण्डित (विद्वान) थे।


## Verse an.3.175
हरिदासेर गुण सबे कहे पञ्च-मुखे ।
शुनिया त’ दुइ भाइ पाइला बड़ सुखे ॥१७५॥
*हरिदासेर —हरिदास ठाकुर के; गुण —गुण; सबे —वे सब; कहे —कहने लगे; पञ्च-मुखे —जैसे पाँच मुखों से कह रहे हों; शुनिया —सुनकर; त’ —निश्चय ही; दुइ भाइ —दोनों भाई; पाइला —प्राप्त किया; बड़ सुखे —अत्यन्त प्रसन्नता।*


### अनुवाद
वहाँ सारे लोग हरिदास ठाकुर के महान् गुणों का बखान करने लगे, मानो उनके पाँच-पाँच मुख हों। यह सुनकर दोनों भाई परम सुखी हुए।


## Verse an.3.176
तिन-लक्ष नाम ठाकुर करेन कीर्तन ।
नामेर महिमा उठाइल पण्डित-गण ॥१७६॥
*तिन-लक्ष —३००,०००; नाम —भगवान् के पवित्र नाम; ठाकुर —हरिदास ठाकुर; करेन कीर्तन —जप करते थे; नामेर —पवित्र नाम की; महिमा —महिमा; उठाइल —उठाते हैं; पण्डित-गण —सभी पण्डित।*


### अनुवाद
सभा में इसका उल्लेख किया गया कि हरिदास ठाकुर प्रतिदिन तीन लाख कृष्ण-नाम का जप करते थे। इस तरह सारे विद्वान पवित्र नाम की महिमा के विषय में विचारविमर्श करने लगे।


## Verse an.3.177
केह बले,——‘नाम हैते हय पाप-क्षय’ ।
केह बले,——‘नाम हैते जीवेर मोक्ष हय’ ॥१७७॥
*केह बले —उनमें से कुछ ने कहा; नाम हैते —हरे कृष्ण मन्त्र का जप कर ने से; हय —होता है; पाप-क्षय —सभी पापकर्मों के फलों का विनाश; केह बले —उनमें से कुछ ने कहा; नाम हैते —नाम का जप करने से; जीवेर —जीवों को; मोक्ष हय —मुक्ति प्राप्त हो जाती है।*


### अनुवाद
उनमें से कुछेक ने कहा, ‘‘भगवान् के पवित्र नाम का जप करने से मनुष्य सारे पापमय जीवन के फलों से मुक्त हो जाता है।’’ अन्यों ने कहा, ‘‘भगवान् के पवित्र नाम के जप मात्र से जीव भवबन्धन से छूट जाता है।’’


## Verse an.3.178
हरिदास कहेन,——‘‘नामेर एइ दुइ फल नय ।
नामेर फले कृष्ण-पदे प्रेम उपजय ॥१७८॥
*हरिदास कहेन —हरिदास ठाकुर ने उत्तर दिया; नामेर —भगवान् के पवित्र नाम के जप के; एइ —ये; दुइ —दोनों; फल —परिणाम; नय —नहीं हैं; नामेर फले —पवित्र नाम के जप के फलस्वरूप; कृष्ण-पदे —कृष्ण के चरणकमलों में; प्रेम उपजय —प्रेमभाव जागृत हो जाता है।*


### अनुवाद
हरिदास ठाकुर ने आपत्ति की, ‘‘ये दोनों वर पवित्र नाम के जप के सही फल नहीं हैं। वास्तव में अपराधरहित नाम-जप से कृष्ण के चरणकमलों के प्रति प्रेम जागृत होता है।


## Verse an.3.179
एवं-व्रत: स्व-प्रिय-नाम-कीर्त्या
जातानुरागो द्रुत-चित्त उच्चै: ।
हसत्यथो रोदिति रौति गायत्य्
उन्माद-वन्नृत्यति लोक-बाह्य: ॥१७९॥
*एवम्-व्रत: —जब कोई कीर्तन और नृत्य का व्रत ले लेता है; स्व —अपने; प्रिय —अत्यन्त प्रिय; नाम —पवित्र नाम; कीर्त्या —कीर्तन द्वारा; जात —इस प्रकार विकसित करता है; अनुराग: —अनुराग; द्रुत-चित्त: —अत्यन्त उत्कण्ठापूर्वक; उच्चै: —जोर से; हसति —हँसता है; अथो —तथा; रोदिति —रोता है; रौति —विचलित हो जाता है; गायति —गाता है; उन्माद-वत् —एक पागल की तरह; नृत्यति —नाचता है; लोक-बाह्य: —बाहरी लोगों की परवाह किये बिना।*


### अनुवाद
‘‘‘जब कोई व्यक्ति वास्तव में उन्नत होता है और अपने प्रिय भगवान् के नाम-कीर्तन में आनन्द लेता है, तो वह उत्तेजित हो उठता है और उच्च स्वर से नाम-कीर्तन करता है। वह हँसता है, रोता है, चंचल होता है और उन्मत्त की तरह बाहरी लोगों की परवाह किये बिना कीर्तन करता है।’


### तात्पर्य
इस श्लोक ( भागवत् ११.२.४०) की व्याख्या के लिए देखें आदि-लीला ७.९४।


## Verse an.3.180
आनुषङ्गिक फल नामेर——‘मुक्ति’, ‘पाप-नाश’ ।
ताहार दृष्टान्त यैछे सूर्येर प्रकाश ॥१८०॥
*आनुषङ्गिक —सहवर्ती; फल —परिणाम हैं; नामेर —पवित्र नाम के; मुक्ति —मुक्ति; पाप-नाश —पापमय जीवन के फलों का नाश; ताहार —उसका; दृष्टान्त —उदाहरण है; यैछे —जैसे; सूर्येर प्रकाश —सूर्य का प्रकाश।*


### अनुवाद
‘‘मुक्ति तथा पाप-फलों का क्षय—ये दो भगवन्नाम कीर्तन के साथ मिलने वाले गौण फल हैं। इसका उदाहरण प्रात:कालीन सूर्य-प्रकाश के चमकने में पाया जाता है।


## Verse an.3.181
अंह: संहरदखिलं सकृद्
उदयादेव सकल-लोकस्य ।
तरणिरिव तिमिर-जलधिं
जयति जगन्मङ्गलं हरेर्नाम ॥१८१॥
*अंह: —भौतिक बन्धन का कारण, पापकर्मों के फल; संहरत् —पूर्णतया नष्ट करने में; अखिलम् —सम्पूर्ण; सकृत् —मात्र एक बार; उदयात् —जागकर; एव —निश्चय ही; सकल —समस्त; लोकस्य —संसार के लोगों का; तरणि: —सूर्य; इव —जैसे; तिमिर —अन्धकार के; जल-धिम् —समुद्र को; जयति —जय हो; जगत्-मङ्गलम् —समस्त जगत् के लिए शुभ; हरे: नाम —भगवान् हरि का पवित्र नाम।*


### अनुवाद
‘‘‘जिस तरह उदय होता हुआ सूर्य तुरन्त ही समुद्र जैसे अगाध, जगत् के सारे अन्धकार को दूर कर देता है, उसी तरह भगवान् के पवित्र नाम यदि एक बार अपराधरहित होकर उच्चारण किया जाए, तो जीव के पापी जीवन के सारे पापफलों को दूर कर देता है। उस भगवान् के पवित्र नाम की जय हो, जो सारे जगत् के लिए मंगलकारी है।’’’


### तात्पर्य
यह श्लोक श्रील रूप गोस्वामी कृत पद्यावली (१६)में प्राप्य है।


## Verse an.3.182
एइ श्लोकेर अर्थ कर पण्डितेर गण’’ ।
सबे कहे,——‘तुमि कह अर्थ-विवरण’ ॥१८२॥
*एइ श्लोकेर —इस श्लोक का; अर्थ —अर्थ; कर —विस्तारित कीजिए; पण्डितेर गण —हे पण्डित जनों; सबे कहे —सभी ने कहा; तुमि कह —आप कहिए; अर्थ-विवरण —अर्थ तथा व्याख्या।*


### अनुवाद
इस श्लोक को सुनाकर हरिदास ठाकुर ने कहा, ‘‘हे विद्वानों, जरा इस श्लोक का अर्थ बतलाओ।’’ किन्तु श्रोताओं ने हरिदास ठाकुर से अनुरोध किया, ‘‘अच्छा यही होगा कि आप ही इस महत्त्वपूर्ण श्लोक का अर्थ बतलाएँ।’’


## Verse an.3.183
हरिदास कहेन,——‘‘यैछे सूर्येर उदय ।
उदय ना हैते आरम्भे तमेर हय क्षय ॥१८३॥
*हरिदास कहेन —हरिदास ठाकुर ने वर्णन करना प्रारम्भ किया; यैछे —जैसे; सूर्येर उदय —सूर्योदय; उदय ना हैते —यद्यपि अभी दिखाई नहीं देता; आरम्भे —आरम्भ; तमेर —अन्धकार का; हय क्षय —नाश हो जाता है।*


### अनुवाद
हरिदास ठाकुर ने कहा, ‘‘जब सूर्यका उदय होने लगता है, तो उसके दृश्यमान होने के पूर्व ही वह रात के अन्धकार को दूर कर देता है।


## Verse an.3.184
चौर-प्रेत-राक्षसादिर भय हय नाश ।
उदय हैले धर्म-कर्म-आदि परकाश ॥१८४॥
*चौर —चोरों; प्रेत —भूतों; राक्षस —राक्षसों; आदिर —उनका और अन्यों का; भय —भय; हय —हो जाता है; नाश —समाप्त; उदय हैले —जब सूर्योदय वास्तव में दिखाई देता है; धर्म-कर्म —सभी धार्मिक कार्य तथा नियम; आदि —सब कुछ; परकाश —प्रकाशित हो जाते हैं।*


### अनुवाद
‘‘सूर्य-प्रकाश के प्रथम दर्शन होते ही चोरों, प्रेतों तथा असुरों का भय तुरन्त चला जाता है और जब सूर्य वास्तव में दिखता है, तो हर वस्तु प्रकट हो जाती है और हर व्यक्ति अपने धार्मिक कार्य तथा नियमित कर्तव्य करना प्रारम्भ कर देता है।


## Verse an.3.185
ऐछे नामोदयारम्भे पाप-आदिर क्षय ।
उदय कैले कृष्ण-पदे हय प्रेमोदय ॥१८५॥
*ऐछे —इसी प्रकार; नाम-उदय —पवित्र नाम का उदय होने पर; आरम्भे —आरम्भ में ही; पाप —पापकर्मों के फल; आदिर —उनके और दूसरों के; क्षय —नाश; उदय कैले —जब वास्तव में निरपराध जप जागृत होता है; कृष्ण-पदे —कृष्ण के चरणकमलों में; हय प्रेम-उदय —प्रेमभाव का उदय होता है।*


### अनुवाद
‘‘इसी तरह यह प्रथम संकेत कि भगवान् के पवित्र नाम का निरपराध जप जाग्रत हो चुका है, तुरन्त पापमय जीवन के फलों का क्षय कर देता है। और जब कोई निरपराध होकर नाम का जप करता है, तो उसमें कृष्ण के चरणकमलों पर प्रेमभाव युक्त सेवा जाग्रत हो जाती है।


## Verse an.3.186
‘मुक्ति’ तुच्छ-फल हय नामाभास हैते ॥१८६॥
*मुक्ति —मुक्ति; तुच्छ-फल —तुच्छ परिणाम; हय —है; नाम-आभास हैते —पवित्र नाम के निरपराध जप के उदय की एक झलक से।*


### अनुवाद
‘‘मुक्ति तो भगवान् के पवित्र नाम के अपराध रहित जप की जागृति के आभास से प्राप्त होने वाला एक नगण्य फल है।


## Verse an.3.187
म्रियमाणो हरेर्नाम गृणन्पुत्रोपचारितम् ।
अजामिलोऽप्यगाद्धाम किमुत श्रद्धया गृणन् ॥१८७॥
*म्रियमाण: —मरते हुए; हरे: नाम —परम भगवान् के पवित्र नाम का; गृणन् —उच्चारण; पुत्र-उपचारितम् —यद्यपि अपने पुत्र के लिए कहा था; अजामिल: —अजामिल ने; अपि —और; अगात् —प्राप्त किया; धाम —आध्यात्मिक जगत्; किम् उत —तो क्या कहना; श्रद्धया —श्रद्धा और आदर भाव से; गृणन् —कीर्तन करते हैं।*


### अनुवाद
‘‘‘मृत्यु के समय अजामिल ने अपने पुत्र नारायण को बुलाने के उद्देश्य से भगवान् के पवित्र नाम का उच्चारण किया। फिर भी उसे वैकुण्ठ लोक प्राप्त हुआ। तो फिर उन लोगों के विषय में क्या कहा जा सकता है, जो श्रद्धा तथा आदरपूर्वक पवित्र नाम का कीर्तन करते हैं?’’


### तात्पर्य
यह श्लोक श्रीमद्भागवत (६.२.४९) से है।


## Verse an.3.188
ये मुक्ति भक्त ना लय, से कृष्ण चाहे दिते’’ ॥१८८॥
*ये —जो; मुक्ति —मुक्ति; भक्त —एक भक्त; ना लय —नहीं लेता; से —वह; कृष्ण —भगवान् कृष्ण; चाहे दिते —देना चाहते हैं।*


### अनुवाद
‘‘जो मुक्ति शुद्ध भक्त को स्वीकार्य नहीं है, वह कृष्ण द्वारा सदा बिना किसी कठिनाई के प्रदान की जाती है।


## Verse an.3.189
सालोक्य-सार्ष्टि-सारूप्य-सामीप्यैकत्वमप्युत ।
दीयमानं न गृह्णन्ति विना मत्सेवनं जना: ॥१८९॥
*सालोक्य —समान लोक में रहना; सार्ष्टि —समान ऐश्वर्य प्राप्त करना; सारूप्य —समान शारीरिक स्वरूप प्राप्त करना; सामीप्य —सदैव परम भगवान् के साथ रहना; एकत्वम् —भगवान् के अस्तित्व में विलीन हो जाना; अपि —तथा; उत —निश्चय ही; दीयमानम् —दिये जाने पर; न गृह्णन्ति —नहीं स्वीकार करते; विना —बिना; मत्-सेवनम् —मेरी सेवा; जना: —भक्त।*


### अनुवाद
‘‘‘यदि मैं सालोक्य, सार्ष्टि, सारूप्य, सामीप्य या एकत्व—इन मुक्तियों को अपने भक्तों को प्रदान भी करूँ, तो वे मेरी सेवा की तुलना में इन्हें स्वीकार नहीं करते।’’’


### तात्पर्य
यह श्लोक श्रीमद्भागवत (३.२९.१३) से लिया गया है, जिसे भगवान् के अवतार कपिल ने कहा है।


## Verse an.3.190
‘गोपाल चक्रवर्ती’ नाम एक-जन ।
मजुमदारेर घरे सेइ आरिन्दा प्रधान ॥१९०॥
*गोपाल चक्रवर्ती —गोपाल चक्रवर्ती; नाम —नामक; एक-जन —एक व्यक्ति; मजुमदारेर घरे —हिरण्य और गोवर्धन मजमुदार के घर पर; सेइ —वह; आरिन्दा प्रधान —मुख्य कर-अधिकारी।*


### अनुवाद
हिरण्य तथा गोवर्धन मजुमदार के घर पर गोपाल चक्रवर्ती नामक एक व्यक्ति सरकारी मुख्य कर संग्राहक था।


## Verse an.3.191
गौड़े रहि’ पात्साहा-आगे आरिन्दा-गिरि करे ।
बार-लक्ष मुद्रा सेइ पात्सार ठाञि भरे ॥१९१॥
*गौड़े रहि’ —बंगाल में रहकर; पात्साहा-आगे —राजा के नाम पर; आरिन्दा-गिरि करे —मुख्य कर-अधिकारी के रूप में कार्य करते हैं; बार-लक्ष —१२,००,०००; मुद्रा —सिक्के; सेइ —वह; पात्सार ठाञि —राजा के लिए; भरे —एकत्रित करता।*


### अनुवाद
यह गोपाल चक्रवर्ती बंगाल में रहता था। कर संग्राहक के रूप में उसका काम था, बारह लाख मुद्राएँ एकत्र करके शाही खजाने में जमा करना।


## Verse an.3.192
परम-सुन्दर, पण्डित, नूतन-यौवन ।
नामाभासे ‘मुक्ति’ शुनि’ ना हइल सहन ॥१९२॥
*परम-सुन्दर —अत्यन्त सुन्दर; पण्डित —पण्डित; नूतन —नये; यौवन —युवावस्था; नाम-आभासे —पवित्र नाम के जप के शुद्ध उच्चारण की झलक मात्र द्वारा; मुक्ति —मुक्ति; शुनि’ —सुनकर; ना हइल सहन —सहन नहीं कर सका।*


### अनुवाद
उसका शरीर सुन्दर था और वह पण्डित तथा युवावस्था को प्राप्त था, किन्तु वह इस कथन को सहन नहीं कर पाया कि मात्र नामाभास से (भगवान् के पवित्र नाम के शुद्ध उच्चारण की झलक मात्र से) कोई मुक्ति प्राप्त कर सकता है।


### तात्पर्य
वैष्णवजन नामाभास द्वारा मनुष्य के मुक्त होने के विषय में शास्त्रों के आदेशों का दृढ़ता से पालन करते हैं। मुक्ति कितनी आसानी से प्राप्त की जा सकती है इसके सम्बन्ध में शास्त्रों में जो कथन हैं, उन्हें मायावादी सहन नहीं कर पाते, क्योंकि भगवद्गीता (१२.५) में कहा गया है— क्लेशोऽधिकतरस्तेषाम् अव्यक्तासक्तचेतसाम् — निर्विशेषवादी अनेकानेक जन्मों तक कठिन श्रम करने के बाद शायद मुक्ति प्राप्त करता है। वैष्णव जानते हैं कि भगवान् के पवित्र नाम का अपराधरहित उच्चारण करने मात्र से ही मुक्ति एक गौण फल के रूप में प्राप्त की जा सकती है। इसलिए मुक्ति के लिए अलग से प्रयास करने की कोई आवश्यकता नहीं है। श्रील बिल्वमंगल ठाकुर ने कहा है, मुक्ति: स्वयं मुकुलिताञ्जलि सेवतेऽस्मान् — यदि कोई दृढ़ श्रद्धा तथा आदर से युक्त शुद्ध भक्त है, तो मुक्ति उसके द्वार पर किसी भी तरह की सेवा करने के लिए हाथ जोड़े खड़ी रहती है। मायावादी इसे सहन नहीं कर सकते। इसीलिए यद्यपि आरिन्दा प्रधान या कर संग्राहक विद्वान, सुन्दर तथा युवा था, किन्तु वह हरिदास ठाकुर के कथनों को सहन नहीं कर सका।


## Verse an.3.193
क्रुद्ध हञा बले सेइ सरोष वचन ।
‘‘भावुकेर सिद्धान्त शुन, पण्डितेर गण ॥१९३॥
*क्रुद्ध हञा —अत्यन्त क्रोधित होकर; बले —कहा; सेइ —उसने; स-रोष वचन —क्रोधित शब्द; भावुकेर —एक भावुक व्यक्ति के; सिद्धान्त —निष्कर्ष; शुन —सुनो; पण्डितेर गण —हे पण्डित गणों।*


### अनुवाद
यह युवक गोपाल चक्रवर्ती हरिदास ठाकुर के कथन सुनकर अत्यधिक कुपित हुआ। उसने तुरन्त उनकी आलोचना की, ‘‘हे विद्वज्जनों, जरा इस भावुक भक्त का निष्कर्ष तो सुनो।


## Verse an.3.194
कोटि-जन्मे ब्रह्म-ज्ञाने येइ ‘मुक्ति’ नय ।
एइ कहे,——नामाभासे सेइ ‘मुक्ति’ हय’’ ॥१९४॥
*कोटि-जन्मे —करोड़ों जन्मों के बाद; ब्रह्म-ज्ञाने —ब्रह्मज्ञान द्वारा; येइ —जो; मुक्ति नय —मुक्ति सम्भव नहीं है; एइ —यह व्यक्ति; कहे —कहता है; नाम-आभासे —पवित्र नाम के शुद्ध जप की झलक के जागृत होने से; सेइ —वही; मुक्ति —मुक्ति; हय —सम्भव है।*


### अनुवाद
‘‘करोड़ों जन्मों के बाद जब कोई मनुष्य परम ज्ञान में पूर्ण हो जाता है, तब भी उसे मुक्ति नहीं मिल पाती; फिर भी यह व्यक्ति कहता है कि उस मुक्ति को केवल नामाभास से प्राप्त की जा सकती है।’’


## Verse an.3.195
हरिदास कहेन,——केने करह संशय? ।
शास्त्रे कहे,——नामाभास-मात्रे ‘मुक्ति’ हय ॥१९५॥
*हरिदास कहेन —हरिदास ठाकुर ने कहा; केने —क्यों; करह संशय —सन्देह करते हो; शास्त्रे कहे —यह प्रामाणिक शास्त्रों में वर्णित है; नाम-आभास मात्रे —पवित्र नाम की झलक मात्र से; मुक्ति हय —मुक्ति हो जाती है।*


### अनुवाद
हरिदास ठाकुर ने कहा, ‘‘तुम सन्देह क्यों कर रहे हो? प्रामाणिक शास्त्र कहते हैं कि मनुष्य मात्र नामाभास से, पवित्र नाम की झलक मात्र से मुक्ति पा सकता है।


## Verse an.3.196
भक्ति-सुख-आगे ‘मुक्ति’ अति-तुच्छ हय ।
अतएव भक्त-गण ‘मुक्ति’ नाहि लय ॥१९६॥
*भक्ति-सुख —प्रेममयी सेवा द्वारा प्राप्त दिव्य आनन्द; आगे —के सामने; मुक्ति —मुक्ति; अति-तुच्छ —अत्यन्त तुच्छ; हय —है; अतएव —अतएव; भक्त-गण —शुद्ध भक्त; मुक्ति —मुक्ति; नाहि लय —नहीं स्वीकार करते।*


### अनुवाद
‘‘जो भक्त भक्ति के दिव्य आनन्द का भोग करता है, उसके लिए मुक्ति अतीव नगण्य है। इसलिए शुद्ध भक्त कभी भी मुक्ति पाने की अभिलाषा नहीं रखते।


## Verse an.3.197
त्वत्साक्षात्करणाह्लाद-विशुद्धाब्धि-स्थितस्य मे ।
सुखानि गोष्पदायन्ते ब्राह्माण्यपि जगद्गुरो ॥१९७॥
*त्वत् —आपसे; साक्षात्-करण —मिलकर; आह्लाद —आनन्द; विशुद्ध —आध्यात्मिक रूप से शुद्ध; अब्धि —एक समुद्र में; स्थितस्य —स्थित; मे —मेरा; सुखानि —आनन्द; गोष्-पदायन्ते —एक बछड़े के खुर के निशान के बराबर; ब्राह्माणि —निराकार ब्रह्म-ज्ञान से प्राप्त; अपि —भी; जगत्-गुरो —हे जगत् के स्वामी।*


### अनुवाद
‘‘‘हे प्रिय प्रभु, हे ब्रह्माण्ड के स्वामी, चूँकि मैंने आपका प्रत्यक्ष दर्शन किया है, इसलिए मेरे दिव्य आनन्द ने महासागर का रूप धारण कर लिया है। अब उस सागर में स्थित होने से मैं अनुभव करता हूँ कि ब्रह्मानन्द समेत अन्य समस्त तथाकथित सुख गाय के खुर के चिह्न में भरे हुए जल के समान हैं।’’’


### तात्पर्य
यह श्लोक हरिभक्ति सुधोदय (१४.३६) से उद्‍‌धृत है।


## Verse an.3.198
विप्र कहे,——‘‘नामाभासे यदि ‘मुक्ति’ नय ।
तबे तोमार नाक काटि’ करह निश्चय‘‘ ॥१९८॥
*विप्र कहे —ब्राह्मण ने कहा; नाम-आभासे —पवित्र नाम के निरपराध जप के आभास मात्र से; यदि —यदि; मुक्ति नय —मुक्ति प्राप्त नहीं होती; तबे —तो; तोमार —आपका; नाक —नाक; काटि’ —मैं काट लूँगा; करह निश्चय —यह जान लो।*


### अनुवाद
गोपाल चक्रवर्ती ने कहा, ‘‘यदि कोई मात्र नामाभास से मुक्त न हो सके, तो आप इसे निश्चय ही जान लें कि मैं आपकी नाक काट लूँगा।’’


## Verse an.3.199
हरिदास कहेन,——‘‘यदि नामाभासे ‘मुक्ति’ नय ।
तबे आमार नाक काटिमु,——एइ सुनिश्चय’’ ॥१९९॥
*हरिदास कहेन —हरिदास ठाकुर ने कहा; यदि —यदि; नाम-आभासे —भगवान् के पवित्र नाम के आभास मात्र से; मुक्ति नय —मुक्ति प्राप्त नहीं होती; तबे —तो; आमार —अपना; नाक —नाक; काटिमु —मैं काट लूँगा; एइ —यह; सुनिश्चय —जान लो।*


### अनुवाद
तब हरिदास ठाकुर ने गोपाल चक्रवर्ती की चुनौती स्वीकार कर ली। उन्होंने कहा, ‘‘यदि नामाभास से मुक्ति प्राप्त न हो सके, तो निश्चित रूप से मैं अपनी नाक काट दूँगा।’’


## Verse an.3.200
शुनि’ सभासद् उठे करि’ हाहाकार ।
मजुमदार सेइ विप्रे करिल धिक्कार ॥२००॥
*शुनि’ —सुनकर; सभा-सत् —सभा के सभी लोग; उठे —उठ खड़े हुए; करि’ हाहा-कार —हाहाकार करते हुए; मजुमदार —हिरण्य और गोवर्धन मजुमदार; सेइ विप्रे —उस ब्राह्मण को जो उनका सेवक था; करिल —करने लगे; धिक्-कार —धिक्कार।*


### अनुवाद
सभा के सारे सदस्य जिन्होंने चुनौती सुनी, वे अत्यधिक क्षुब्ध हो गये। वे हाहाकार करते हुए उठ खड़े हुए। हिरण्य तथा गोवर्धन मजुमदार दोनों ने ही उस ब्राह्मण कर संग्राहक को तुरन्त डाँटा।


## Verse an.3.201
बलाइ-पुरोहित तारे करिला भर्त्सन ।
‘‘घट-पटिया मूर्ख तुञि भक्ति काँहा जान? ॥२०१॥
*बलाइ-पुरोहित —बलराम आचार्य नामक पुरोहित; तारे —गोपाल चक्रवर्ती की; करिला —किये; भर्त्सन —निन्दा; घट-पटिया —घड़े और मिट्टी में आसक्त; मूर्ख —मूर्ख; तुञि —तुम; भक्ति —प्रेममयी सेवा; काँहा —कहाँ; जान —जानते हो।*


### अनुवाद
बलराम आचार्य नामक पुरोहित ने भी गोपाल चक्रवर्ती को डाँटा। उसने कहा, ‘‘तुम मूर्ख तर्कवादी हो। तुम भगवद्भक्ति के बारे में क्या जानो?’’


### तात्पर्य
मायावादियों द्वारा स्थापित दर्शन घट-पटिया (‘‘घड़ा और मिट्टी’’) दर्शन कहलाता है। इस दर्शन के अनुसार सारी वस्तुएँ एक हैं। ऐसे दार्शनिक मिट्टी से बने घड़े और मिट्टी में कोई अन्तर नहीं देखते। वे तर्क देते हैं कि मिट्टी की बनी कोई भी वस्तु यथा विविध घड़े भी वही मिट्टी हैं। चूँकि गोपाल चक्रवर्ती घटपटिया तार्किक था, निपट भौतिकतावादी था, अत: वह दिव्य भगवद्भक्ति के विषय में क्या समझ पाता?


## Verse an.3.202
हरिदास-ठाकुरे तुञि कैलि अपमान! ।
सर्व-नाश हबे तोर, ना हबे कल्याण’’ ॥२०२॥
*हरिदास-ठाकुरे —हरिदास ठाकुर का; तुञि —तुमने; कैलि —किया है; अपमान —अपमान; सर्व-नाश —सब कुछ विनष्ट; हबे —हो जायेगा; तोर —तुम्हारा; ना —नहीं; हबे —होगा; कल्याण —शुभ परिणाम।*


### अनुवाद
‘‘तुमने हरिदास ठाकुर का अपमान किया है। इसलिए तुम्हारे लिए भयावह स्थिति उत्पन्न होगी। तुम्हें किसी शुभ फल की आशा नहीं करनी चाहिए।’’


## Verse an.3.203
शुनि’ हरिदास तबे उठिया चलिला ।
मजुमदार सेइ विप्रे त्याग करिला ॥२०३॥
*शुनि’ —सुनकर; हरिदास —हरिदास ठाकुर; तबे —तब; उठिया चलिला —उठे और जाने लगे; मजुमदार —हिरण्य और गोवर्धन मजूमदार ने; सेइ विप्रे —इस ब्राह्मण का; त्याग करिला —त्याग कर दिया।*


### अनुवाद
तब हरिदास ठाकुर जाने के लिए उठे और गोपाल चक्रवर्ती के स्वामी दोनों मजुमदारों ने तुरन्त ही गोपाल चक्रवर्ती को अपनी नौकरी से हटा दिया।


## Verse an.3.204
सभा-सहिते हरिदासेर पड़िला चरणे ।
हरिदास हासि’ कहे मधुर-वचने ॥२०४॥
*सभा-सहिते —सभा के सारे सदस्यों के साथ; हरिदासेर —हरिदास ठाकुर के; पड़िला चरणे —चरणकमलों में गिर पड़े; हरिदास —हरिदास ठाकुर ने; हासि’ —हँसकर; कहे —कहा; मधुर-वचने —मधुर वाणी में।*


### अनुवाद
दोनों मजुमदार सभा के सारे सदस्यों सहित हरिदास ठाकुर के चरणकमलों पर गिर पड़े। किन्तु हरिदास ठाकुर मुस्कुरा रहे थे। उन्होंने मीठी वाणी में कहा।


## Verse an.3.205
‘‘तोमा-सबार दोष नाहि, एइ अज्ञ ब्राह्मण ।
तार दोष नाहि, तार तर्क-निष्ठ मन ॥२०५॥
*तोमा-सबार —आप सबकी; दोष —गलती; नाहि —नहीं है; एइ —यह; अज्ञ —अज्ञानी; ब्राह्मण —तथाकथित ब्राह्मण; तार दोष नाहि —इसका भी दोष नहीं है; तार —इसका; तर्क-निष्ठ —तर्क का अभ्यस्त; मन —मन है।*


### अनुवाद
उन्होंने कहा, ‘‘तुम सबका कोई दोष नहीं है। निस्सन्देह, इस अज्ञानी तथाकथित ब्राह्मण का भी दोष नहीं है, क्योंकि वह शुष्क चिन्तन तथा तर्क का अभ्यस्त है।


## Verse an.3.206
तर्केर गोचर नहे नामेर महत्त्व ।
कोथा हैते जानिबे से एइ सब तत्त्व? ॥२०६॥
*तर्केर —तर्कवितर्क से; गोचर —प्रकट; नहे —नहीं है; नामेर —पवित्र नाम की; महत्त्व —महिमा; कोथा हैते —कहाँ से; जानिबे —जानेगा; से —वह; एइ —यह; सब —सब; तत्त्व —सत्य।*


### अनुवाद
‘‘कोई व्यक्ति मात्र तर्कवितर्क से पवित्र नाम की महिमा को नहीं समझ सकता। इसलिए यह व्यक्ति सम्भवत: नाम की महिमा को नहीं समझ सका।


## Verse an.3.207
याह घर, कृष्ण करुन कुशल सबार ।
आमार सम्बन्धे दु:ख ना हउक काहार’’ ॥२०७॥
*याह घर —अपने घर जाइये; कृष्ण करुन —भगवान् कृष्ण करें; कुशल सबार —सबका कल्याण; आमार सम्बन्धे —मेरे कारण; दु:ख —अप्रसन्नता; ना हउक —न हो; काहार —किसी को।*


### अनुवाद
‘‘अब आप सभी अपने-अपने घर जायें। भगवान् कृष्ण आप सबको आशीर्वाद दें। मेरे अपमानित होने के कारण आप दु:खी न हों।’’


### तात्पर्य
हरिदास ठाकुर के इस कथन से यह पता चलता है कि शुद्ध वैष्णव कभी भी किसी द्वारा किये गये अपमान को गम्भीरता से नहीं लेता। यही श्री चैतन्य महाप्रभु की शिक्षा है :

‘‘भक्त को अपने आपको मार्ग में पड़े तिनके से भी क्षुद्र मानकर दीनतापूर्वक भगवान् के पवित्र नाम का कीर्तन करना चाहिए। भक्त को वृक्ष से भी अधिक सहिष्णु, मिथ्या प्रतिष्ठा के भाव से रहित तथा अन्यों को आदर देने के लिए तत्पर रहना चाहिए। ऐसी मनोदशा में वह भगवान् के पवित्र नाम का जप निरन्तर कर सकता है।’’ वैष्णव सदैव वृक्ष तथा घास की तरह सहिष्णु एवं विनीत होता है। वह अन्यों द्वारा किये गये अपमान को सहता है, क्योंकि वह विचलित हुए बिना केवल भगवान् के पवित्र नाम का कीर्तन करने में रुचि रखता है।


## Verse an.3.208
तबे से हिरण्य-दास निज घरे आइल ।
सेइ ब्राह्मणे निज द्वार-माना कैल ॥२०८॥
*तबे —तब; से —वह; हिरण्य-दास —हिरण्य मजुमदार; निज —अपने; घरे —घर; आइल —वापस लौट गया; सेइ —वह; ब्राह्मणे —गोपाल चक्रवर्ती का; निज —अपने; द्वार —द्वार से; माना —निषेध; कैल —घोषित कर दिया।*


### अनुवाद
तब हिरण्य दास मजुमदार अपने घर लौट आया और उसने आदेश दिया कि गोपाल चक्रवर्ती घर के भीतर नहीं जा सकता।


## Verse an.3.209
तिन दिन भितरे सेइ विप्रेर ‘कुष्ठ’ हैल ।
अति उच्च नासा तार गलिया पड़िल ॥२०९॥
*तिन दिन —तीन दिन; भितरे —के अन्दर; सेइ —उस; विप्रेर —ब्राह्मण को; कुष्ठ —कुष्ठ रोग; हैल —हो गया; अति —अत्यन्त; उच्च —ऊँची; नासा —नाक; तार —उसकी; गलिया —गलकर; पड़िल —गिर गई।*


### अनुवाद
तीन दिनों के भीतर उस ब्राह्मण को कोढ़ हो गया, जिसके फलस्वरूप उसकी उठी हुई नाक गलकर गिर पड़ी।


## Verse an.3.210
चम्पक-कलि-सम हस्त-पदाङ्गुलि ।
कोङ्कड़ हइल सब, कुष्ठे गेल गलि’ ॥२१०॥
*चम्पक —एक सुनहरे रंग के फूल की; कलि —कलि; सम —जैसे; हस्त-पद-अङ्गुलि —हाथ और पैर की अँगुलियाँ; कोङ्कड़ हइल —विकृत हो गईं; सब —सभी; कुष्ठे —कुष्ठ के कारण; गेल गलि’ —गल गईं।*


### अनुवाद
उस ब्राह्मण के हाथ तथा पाँव की अँगुलियाँ सुनहरे रंग के चम्पक की कलियों के समान सुन्दर थीं, किन्तु कोढ़ के कारण वे सब मुरझा गईं और धीरे-धीरे गल गईं।


## Verse an.3.211
देखिया सकल लोक हैल चमत्कार ।
हरिदासे प्रशंसि’ ताँरे करे नमस्कार ॥२११॥
*देखिया —देखकर; सकल लोक —सभी लोग; हैल —हो गये; चमत्कार —विस्मित; हरिदासे —हरिदास ठाकुर की; प्रशंसि’ —प्रशंसा करके; ताँरे —उनको; करे —करते हैं; नमस्कार —प्रणाम।*


### अनुवाद
गोपाल चक्रवर्ती की दशा देखकर सारे लोग चकित थे। सबने हरिदास ठाकुर के प्रभाव की प्रशंसा की और उन्हें नमस्कार किया।


## Verse an.3.212
यद्यपि हरिदास विप्रेर दोष ना लइला ।
तथापि ईश्वर तारे फल भुञ्जाइला ॥२१२॥
*यद्यपि —यद्यपि; हरिदास —हरिदास ठाकुर ने; विप्रेर —ब्राह्मण के; दोष —अपराध को; ना —नहीं; लइला —गम्भीरता से लिया; तथापि —फिर भी; ईश्वर —पूर्ण पुरुषोत्तम भगवान्; तारे —उसे; फल —एक वैष्णव का अपमान करने का परिणाम; भुञ्जाइला —भोग करवाते हैं।*


### अनुवाद
यद्यपि वैष्णव के रूप में हरिदास ठाकुर ने ब्राह्मण के अपराध को गम्भीरता के साथ नहीं लिया, किन्तु पूर्ण पुरुषोत्तम भगवान् इसे सहन नहीं कर सके, अत: उन्होंने ब्राह्मण को यह फल भोगने के लिए बाध्य किया।


## Verse an.3.213
भक्त-स्वभाव,——अज्ञ-दोष क्षमा करे ।
कृष्ण-स्वभाव,——भक्त-निन्दा सहिते ना पारे ॥२१३॥
*भक्त-स्वभाव —एक शुद्ध भक्त का स्वभाव; अज्ञ-दोष —एक अज्ञानी मूर्ख द्वारा किये अपराध को; क्षमा करे —क्षमा कर देते हैं; कृष्ण-स्वभाव —कृष्ण का स्वभाव है; भक्त-निन्दा —भक्तों की निन्दा; सहिते ना पारे —सहन नहीं कर सकते।*


### अनुवाद
यह शुद्ध भक्त का गुण है कि वह अज्ञानी धूर्त द्वारा किये गये किसी भी अपराध को क्षमा कर देता है। किन्तु कृष्ण का गुण यह है कि वे अपने भक्तों की निन्दा नहीं सहन कर पाते।


### तात्पर्य
वैष्णव और भगवान् के गुण जो इस श्लोक में वर्णित हैं, बहुत महत्त्वपूर्ण हैं। अपने शिक्षाष्टक (३) में, श्री चैतन्य महाप्रभु ने एक वैष्णव के गुणों की शिक्षा दी है :

एक वैष्णव घास से अधिक विनीत तथा वृक्ष से भी अधिक सहनशील होने के सिद्धान्त का दृढ़ता से पालन करता है; वह अन्यों से सम्मान की इच्छा नहीं करता, किन्तु हर एक को सम्मान देता है। इस तरह एक वैष्णव एकमात्र पूर्ण पुरुषोत्तम भगवान् का कीर्तन करने तथा उनकी महिमा का गायन करने में रुचि रखता है। हरिदास ठाकुर वैष्णव मत के इस सर्वोच्च आदेश के प्रतीक थे।

कृष्ण किसी वैष्णव के विरुद्ध अपमान या निन्दा को नहीं सह सकते। उदाहरणार्थ, प्रह्लाद महाराज अपने पिता हिरण्यकशिपु द्वारा अनेक प्रकार से सताये जा रहे थे और प्रह्लाद ने तो इसे सह लिया, किन्तु कृष्ण ने नहीं सहा। इसलिए वे हिरण्यकशिपु का वध करने के लिए नृसिंहदेव के रूप में आये। इसी तरह यद्यपि श्रील हरिदास ठाकुर ने गोपाल चक्रवर्ती द्वारा किया गया अपमान सह लिया, किन्तु कृष्ण नहीं सह सके। भगवान् ने तुरन्त ही गोपाल चक्रवर्ती को कोढ़ी बनाकर उसे दण्ड दिया। श्रील रूप गोस्वामी को वैष्णवों के विधि-विधानों का उपदेश देते समय श्री चैतन्य महाप्रभु ने वैष्णव के चरणकमलों पर किये गये अपराधों के प्रभावों का विशद वर्णन किया है। यदि वैष्णव-अपराध उठे हाती माता ( मध्य १९.१५६)। वैष्णव का अपमान करना या निन्दा करना सबसे बड़ा अपराध बताया गया है और इसकी तुलना मत्त हाथी से की गई है। जब मत्त हाथी किसी बगीचे में प्रवेश करता है, तो वह सारी लताएँ, फूल तथा वृक्ष को नष्ट कर देता है। इसी तरह उचित रीति से भक्ति करने वाला भक्त यदि अपने गुरु अथवा किसी अन्य वैष्णव के चरणकमलों पर अपराधी बन जाता है, तो उसकी भक्ति नष्ट हो जाती है।


## Verse an.3.214
विप्रेर कुष्ठ शुनि’ हरिदास मने दु:खी हैला ।
बलाइ-पुरोहिते कहि’ शान्तिपुर आइला ॥२१४॥
*विप्रेर —ब्राह्मण का; कुष्ठ —कुष्ठ रोग; शुनि’ —सुनकर; हरिदास —हरिदास ठाकुर; मने —मन में; दु:खी हैला —दु:खी हुए; बलाइ-पुरोहिते —बलराम आचार्य से; कहि’ —कहकर; शान्तिपुर आइला —शान्तिपुर आ गये।*


### अनुवाद
जब हरिदास ठाकुर ने सुना कि ब्राह्मण गोपाल चक्रवर्ती को कोढ़ हो गया है, तो वे दु:खी हुए। तत्पश्चात् हिरण्य मजुमदार के पुरोहित बलराम आचार्य को बतलाकर वे अद्वैत आचार्य के घर शान्तिपुर चले गये।


## Verse an.3.215
आचार्ये मिलिया कैला दण्डवत्प्रणाम ।
अद्वैत आलिङ्गन करि’ करिला सम्मान ॥२१५॥
*आचार्ये मिलिया —अद्वैत आचार्य से मिलकर; कैला —किया; दण्डवत् प्रणाम —प्रणाम; अद्वैत —अद्वैत आचार्य ने; आलिङ्गन करि’ —गले लगाकर; करिला सम्मान —सम्मान प्रदर्शित किया।*


### अनुवाद
अद्वैत आचार्य से मिलकर हरिदास ठाकुर ने सादर दण्डवत् प्रणाम किया। अद्वैत आचार्य ने बदले में उनका आलिंगन किया और सम्मान दिखलाया।


## Verse an.3.216
गङ्गा-तीरे गोंफा करि’ निर्जने ताँरे दिला ।
भागवत-गीतार भक्ति-अर्थ शुनाइला ॥२१६॥
*गङ्गा-तीरे —गंगा के किनारे; गोंफा करि’ —एक गुफा जैसा निवास बनाकर; निर्जने —एकान्त स्थान में; ताँरे —उनको; दिला —दिया; भागवत — श्रीमद्भागवत का; गीतार — भगवद्गीता का; भक्ति-अर्थ —प्रेममयी सेवा का वास्तविक अर्थ; शुनाइला —उनसे कहे।*


### अनुवाद
अद्वैत आचार्य ने हरिदास ठाकुर के लिए गंगा के तट पर एकान्त स्थान में एक गुफा जैसा घर बनवा दिया और भक्ति के सन्दर्भ में श्रीमद्भागवत तथा भगवद्गीता का वास्तविक अर्थ उन्हें बताया।


## Verse an.3.217
आचार्येर घरे नित्य भिक्षा-निर्वाहण ।
दुइ जना मिलि’ कृष्ण-कथा-आस्वादन ॥२१७॥
*आचार्येर घरे —अद्वैत आचार्य के घर पर; नित्य —प्रतिदिन; भिक्षा-निर्वाहण —भिक्षा के रूप में अन्न ग्रहण करके; दुइ जना —दोनों; मिलि’ —मिलकर; कृष्ण-कथा —कृष्ण के विषय में चर्चा; आस्वादन —आस्वादन।*


### अनुवाद
हरिदास ठाकुर नित्यप्रति अद्वैत आचार्य के घर पर भोजन करते। वे दोनों मिलकर कृष्ण विषयक चर्चाओं का अमृत-आस्वादन करते।


## Verse an.3.218
हरिदास कहे,——‘‘गोसाञि, करि निवेदने ।
मोरे प्रत्यह अन्न देह’ कोन् प्रयोजने? ॥२१८॥
*हरिदास कहे —हरिदास ठाकुर ने कहा; गोसाञि —मेरे प्रिय अद्वैत आचार्य; करि निवेदने —मुझे एक प्रार्थना करने दो; मोरे —मुझे; प्रति-अह —प्रतिदिन; अन्न देह’ —आप अन्न देते हैं; कोन् प्रयोजने —क्या आवश्यकता है।*


### अनुवाद
हरिदास ठाकुर ने कहा, ‘‘हे अद्वैत आचार्य, मैं आपके समक्ष कुछ निवेदन करना चाहता हूँ। आप प्रतिदिन मुझे खाने के लिए भोजन की भिक्षा देते हैं। इसकी क्या आवश्यकता है?


## Verse an.3.219
महा-महा-विप्र एथा कुलीन-समाज ।
नीचे आदर कर, ना वासह भय लाज!! ॥२१९॥
*महा-महा-विप्र —बड़े बड़े ब्राह्मण; एथा —यहाँ; कुलीन-समाज —उच्च समाज में; नीचे —एक नीच जाति के व्यक्ति को; आदर कर —आप आदर करके; ना वासह —आप परवाह नहीं करते; भय लाज —भय या शर्म।*


### अनुवाद
‘‘हे महोदय, आप बड़े-बड़े ब्राह्मणों तथा कुलीनों के समाज में रह रहे हैं, किन्तु बिना भय या लज्जा के आप मुझ जैसे निम्न जाति के व्यक्ति का आदर करते हैं।


## Verse an.3.220
अलौकिक आचार तोमार कहिते पाइ भय ।
सेइ कृपा करिबा,——याते मोर रक्षा हय’’ ॥२२०॥
*अलौकिक आचार —असामान्य आचरण; तोमार —आपका; कहिते —कहते हुए; पाइ भय —मैं भयभीत हूँ; सेइ कृपा —वह कृपा; करिबा —कृपया कीजिए; याते —जिसके द्वारा; मोर —मेरी; रक्षा —रक्षा; हय —हो।*


### अनुवाद
‘‘हे महाशय, आपका आचरण असामान्य है। निस्सन्देह, कभी-कभी तो मैं आपसे बोलते हुए डरता हूँ। किन्तु समाज के आचरण से मेरी रक्षा करके मेरे ऊपर कृपा करें।’’


### तात्पर्य
जब हरिदास ठाकुर अद्वैत आचार्य के संरक्षण में ठहरे थे, तब वे नवद्वीप के शान्तिपुर स्थान में वहाँ के समाज के आचरण से भयभीत थे, क्योंकि वह कुलीन ब्राह्मणों, क्षत्रियों तथा वैश्यों से पूर्ण था। हरिदास ठाकुर मुस्लिम परिवार में जन्में थे और बाद में महान् वैष्णव के रूप में विख्यात हुए, तो भी ब्राह्मण लोग उनकी आलोचना करते थे। इस तरह हरिदास ठाकुर को भय लगा रहता था कि उनसे अत्यधिक घनिष्ठता होने के कारण अद्वैत आचार्य कहीं कठिनाई में न पड़ जाएँ। श्री अद्वैत आचार्य हरिदास ठाकुर को सर्वोच्च वैष्णव के रूप में आदर देते थे, किन्तु रामचन्द्र खान जैसे अन्य लोग उनसे ईर्ष्या करते थे। निस्सन्देह, हमें तो अद्वैत आचार्य के पदचिह्नों का अनुसरण करना चाहिए और रामचन्द्र खान जैसे लोगों की परवाह नहीं करनी चाहिए। आजकल अनेक यूरोपियन तथा अमेरिकन लोग वैष्णव रूप में हमारे कृष्णभावनामृत आन्दोलन में आ रहे हैं और यद्यपि रामचन्द्र खान जैसे व्यक्ति सदैव ऐसे वैष्णवों से ईर्ष्या करते हैं, किन्तु मनुष्य को इन सबके साथ वैष्णवों जैसा व्यवहार करके श्री अद्वैत आचार्य के पदचिह्नों का अनुगमन करना चाहिए। भले ही वे हरिदास ठाकुर जैसे उच्च न हों, किन्तु जिन अमेरिकियों तथा यूरोपवासियों ने वैष्णव दर्शन तथा आचार संहिता को स्वीकार कर लिया है, उन्हें कभी भी वैष्णव-समाज से विलग नहीं किया जाना चाहिए।


## Verse an.3.221
आचार्य कहेन,——‘‘तुमि ना करिह भय ।
सेइ आचरिब, येइ शास्त्र-मत हय ॥२२१॥
*आचार्य कहेन —अद्वैत आचार्य ने कहा; तुमि —आप; ना —नहीं; करिह —करो; भय —भय; सेइ आचरिब —मैं ऐसा ही आचरण करूँगा; येइ —जो कुछ भी; शास्त्र-मत —प्रामाणिक ग्रन्थों द्वारा अनुमोदित; हय —है।*


### अनुवाद
अद्वैत आचार्य ने उत्तर दिया, ‘‘हे प्रिय हरिदास, तुम भयभीत मत होओ। मैं प्रामाणिक शास्त्रों द्वारा अनुमोदित सिद्धान्तों के अनुसार ही कड़ाई से व्यवहार करूँगा।


### तात्पर्य
श्रील अद्वैत आचार्य कठोर ब्राह्मण संस्कृति तथा सामाजिक परम्परा से तनिक भी भयभीत न थे। जैसाकि शास्त्रों में, जो प्रमाण माने जाते हैं, आदेश है—कोई भी व्यक्ति, चाहे वह निम्न कुल में ही क्यों न उत्पन्न हो, भगवद्धाम लौट सकता है। भगवद्गीता (९.३२) में श्रीकृष्ण कहते हैं :

‘‘हे पार्थ, जो लोग मेरी शरण ग्रहण करते हैं, वे भले ही निम्नजन्मा—स्त्री, वैश्य तथा शूद्र—क्यों न हों, वे परम धाम को प्राप्त कर सकते हैं।’’ भले ही कोई मानव समाज में निम्नजन्मा हो, किन्तु जिसने कृष्ण को पूर्ण पुरुषोत्तम भगवान् के रूप में स्वीकार कर लिया है, वह भगवद्धाम जाने के लिए सुपात्र है और जो भगवद्धाम जाने के लिए प्रामाणिक पात्र है, उसे निम्नजन्मा या चण्डाल नहीं मानना चाहिए। शास्त्रों का भी यही आदेश है। जैसाकि श्रीमद्भागवत (२.४.१८) में कहा गया है :

न केवल यवन तथा खसादि ही, अपितु उनसे भी निम्न परिवारों में जन्मे लोग भी भगवान् कृष्ण के भक्त की कृपा से शुद्ध किये जा सकते हैं ( शुध्यन्ति ), क्योंकि कृष्ण ऐसे भक्तों को शुद्ध करने की शक्ति प्रदान करते हैं। अद्वैत आचार्य का शास्त्रों के प्रमाण पर विश्वास था और वे सामाजिक रीति-रिवाजों की परवाह नहीं करते थे। अतएव कृष्णभावनामृत आन्दोलन ऐसा सांस्कृतिक आन्दोलन है, जो स्थानीय सामाजिक रीति-रिवाजों की परवाह नहीं करता। हम श्री चैतन्य महाप्रभु तथा अद्वैत आचार्य के पदचिह्नों पर चलते हुए विश्व के किसी भी भाग से आये भक्त को स्वीकार कर सकते हैं और ज्योंही वह वैष्णव आचार संहिता का पालन करके योग्य बन जाता है, उसे ब्राह्मण मान सकते हैं।


## Verse an.3.222
तुमि खाइले हय कोटि-ब्राह्मण-भोजन’’ ।
एत बलि, श्राद्ध-पात्र कराइला भोजन ॥२२२॥
*तुमि खाइले —यदि आप खाते हैं; हय —होता है; कोटि-ब्राह्मण-भोजन —१ करोड़ ब्राह्मणों को खिलाना; एत बलि —यह कहकर; श्राद्ध-पात्र —पूर्वजों को अर्पित भोजन; कराइला भोजन —खिलाया।*


### अनुवाद
अद्वैत आचार्य ने कहा, ‘‘आपको खिलाना एक करोड़ ब्राह्मणों को खिलाने के समान है। अतएव आप यह श्राद्धपात्र स्वीकार करें।’’ इस तरह अद्वैत आचार्य ने उन्हें खिलाया।


### तात्पर्य
श्राद्ध वह प्रसाद है, जो वर्ष या मास की किसी विशेष तिथि को पितरों को दिया जाता है। तब पितरों को भेंट किया गया श्राद्धपात्र वह थाली है, जो समाज के सर्वोत्तम ब्राह्मण को दी जाती है। अद्वैत आचार्य ने किसी अन्य ब्राह्मण को वह श्राद्धपात्र देने के बदले हरिदास ठाकुर को ही सर्वोच्च ब्राह्मण से भी बड़े मानकर उन्हें वह दे दिया। श्री अद्वैत आचार्य का यह कार्य सिद्ध करता है कि हरिदास ठाकुर सदैव दिव्य पद को प्राप्त रहते थे, अतएव वे सदैव सर्वोच्च ब्राह्मण से भी उच्च थे, क्योंकि वे भौतिक जगत् के सत्त्वगुण से भी परे स्थित थे। श्रील भक्तिसिद्धान्त सरस्वती भक्तिसन्दर्भ के श्लोक १७७ का उद्धरण देते हुए इस सन्दर्भ में गरुड़ पुराण का निम्नलिखित कथन उद्‍‌धृत करते हैं।

‘‘यज्ञ करने के लिए योग्य ब्राह्मण सामान्य ब्राह्मण से बढ़कर है और ऐसे ब्राह्मण से भी बढ़कर वह है, जिसने सारे वैदिक शास्त्रों का अध्ययन किया हो। ऐसे अनेक बाह्मणों में से जो भगवान् विष्णु का भक्त होता है, वह श्रेष्ठ है और ऐसे अनेक वैष्णवों में से जो भगवान् की सेवा में पूर्णतया लगा रहता है, वही सर्वोत्तम है।’’

‘‘भक्त अनेक प्रकार के होते हैं, किन्तु म्लेच्छों या यवनों के परिवार तक में जन्मे वैष्णव को विद्वान पण्डित माना जाता है, यदि वह वैष्णव दर्शन जानता है। अत: उसे दान दिया जाना चाहिए, क्योंकि ऐसा वैष्णव भगवान् के ही सदृश पूज्य होता है।’’

भगवान् कृष्ण कहते हैं, ‘‘अभक्त चाहे ब्राह्मण कुल में उत्पन्न क्यों न हो और वेदाध्ययन में दक्ष क्यों न हो, वह मुझे अति प्रिय नहीं होता, जबकि मांसाहारी निम्न कुल में जन्मा भक्त यदि निष्ठावान हो, तो मुझे अत्यन्त प्रिय है। ऐसे निष्ठावान शुद्ध भक्त को दान दिया जाना चाहिए, क्योंकि वह मेरे ही समान पूज्य है।’’


## Verse an.3.223
जगत् निस्तार लागि’ करेन चिन्तन ।
अवैष्णव-जगत् केमने हइबे मोचन? ॥२२३॥
*जगत्-निस्तार —समस्त जगत् के लोगों के उद्धार; लागि’ —के लिए; करेन चिन्तन —सदैव विचार करते थे; अवैष्णव —अभक्तों से भरे हुए; जगत् —समस्त संसार का; केमने —कैसे; हइबे मोचन —उद्धार होगा।*


### अनुवाद
अद्वैत आचार्य सदैव इन विचारों में मग्न रहते थे कि सम्पूर्ण जगत् के पतितात्माओं का किस तरह उद्धार किया जाए। उन्होंने सोचा, ‘‘सारा जगत् अभक्तों से भरा पड़ा है। उनका उद्धार किस तरह हो सकेगा?’’


### तात्पर्य
श्रील अद्वैत आचार्य वैष्णव सम्प्रदाय में आचार्यों के लिए आदर्श प्रस्तुत करने वाले हैं। आचार्य को पतितात्माओं का उद्धार करने के लिए सदैव उत्सुक रहना चाहिए। जो व्यक्ति लोगों द्वारा विग्रह सेवा के लिए चढ़ाये गये धन को अपनी जीविका के लिए प्रयुक्त करके लोगों की भावनाओं का लाभ उठाने के लिए मन्दिर या मठ स्थापित करता है, उसे गोस्वामी या आचार्य नहीं कहा जा सकता। जो व्यक्ति शास्त्रों के निर्णय को जानता है, अपने पूर्ववर्तियों के पदचिह्नों पर चलता है और विश्वभर में भक्ति सम्प्रदाय का प्रचार करने का प्रयास करता है, उसे ही आचार्य माना जायेगा। आचार्य की भूमिका मन्दिर की आय द्वारा जीविकोपार्जन करने में नहीं है। श्रील भक्तिसिद्धान्त सरस्वती ठाकुर कहा करते थे कि यदि कोई व्यक्ति मन्दिर में अर्चाविग्रह दिखलाकर जीविका चलाता है, तो वह आचार्य या गोस्वामी नहीं है। उसके लिए इससे अच्छा तो यह होगा कि वह सड़क पर झाड़ू लगाने का काम करे, क्योंकि जीविकोपार्जन का यह अधिक सम्मानित साधन है।


## Verse an.3.224
कृष्णे अवतारिते अद्वैत प्रतिज्ञा करिला ।
जल-तुलसी दिया पूजा करिते लागिला ॥२२४॥
*कृष्णे —भगवान् कृष्ण का; अवतारिते —अवतार करवाने का; अद्वैत —अद्वैत आचार्य; प्रतिज्ञा —प्रण; करिला —किया; जल-तुलसी —गंगाजल तथा तुलसी पत्र; दिया —अर्पित करके; पूजा —पूजा; करिते —करना; लागिला —प्रारम्भ किया।*


### अनुवाद
समस्त पतितात्माओं का उद्धार करने का दृढ़ संकल्प लेकर अद्वैत आचार्य ने कृष्ण को अवतरित करवाने का निश्चय किया। इस व्रत के साथ भगवान् की पूजा करने के लिए वे गंगाजल तथा तुलसी दल अर्पित करने लगे।


## Verse an.3.225
हरिदास करे गोंफाय नाम-सङ्कीर्तन ।
कृष्ण अवतीर्ण हइबेन,——एइ ताँर मन ॥२२५॥
*हरिदास —हरिदास ठाकुर ने; करे —किया; गोंफाय —गुफा में; नाम-सङ्कीर्तन —पवित्र नाम का कीर्तन; कृष्ण —भगवान् कृष्ण; अवतीर्ण हइबेन —अवतरित होंगे; एइ —यह; ताँर मन —उनका मन था।*


### अनुवाद
इसी तरह हरिदास ठाकुर गंगा के किनारे अपनी गुफा में कृष्ण का अवतरण कराने की दृष्टि से जप करते रहे।


## Verse an.3.226
दुइ-जनेर भक्त्ये चैतन्य कैला अवतार ।
नाम-प्रेम प्रचारि’ कैला जगत् उद्धार ॥२२६॥
*दुइ-जनेर —इन दोनों व्यक्ति की; भक्त्ये —भक्ति के कारण; चैतन्य —भगवान् श्री चैतन्य महाप्रभु ने; कैला —लिया; अवतार —अवतार; नाम-प्रेम —पवित्र नाम और कृष्ण-प्रेम; प्रचारि’ —प्रचार करके; कैला —किया; जगत् उद्धार —समस्त जगत् का उद्धार।*


### अनुवाद
इन दोनों व्यक्ति की भक्ति के कारण श्री चैतन्य महाप्रभु अवतार के रूप में आये। इस तरह सारे जगत् का उद्धार करने के लिए उन्होंने भगवान् के पवित्र नाम तथा कृष्ण-प्रेम का प्रचार किया।


## Verse an.3.227
आर अलौकिक एक चरित्र ताँहार ।
याहार श्रवणे लोके हय चमत्कार ॥२२७॥
*आर —एक ओर; अलौकिक —असाधारण; एक —एक; चरित्र —चरित्र; ताँहार —हरिदास ठाकुर का; याहार श्रवणे —जिसे सुनकर; लोके —मानव समाज में; हय —होगा; चमत्कार —आश्चर्य।*


### अनुवाद
हरिदास ठाकुर के असामान्य व्यवहार से सम्बन्धित एक अन्य घटना है। इसको सुनकर कोई भी आश्चर्यचकित हो जायेगा।


## Verse an.3.228
तर्क ना करिह, तर्कागोचर ताँर रीति ।
विश्वास करिया शुन करिया प्रतीति ॥२२८॥
*तर्क ना करिह —तर्क मत करो; तर्क-अगोचर —तर्क से परे; ताँर —उनका; रीति —व्यवहार; विश्वास करिया —विश्वास करके; शुन —सुनो; करिया प्रतीति —भरोसा रखकर।*


### अनुवाद
ऐसी घटनाओं को शुष्क तर्क किये बिना सुनो, क्योंकि ये घटनाएँ हमारे भौतिक तर्क से परे हैं। मनुष्य को इन पर श्रद्धापूर्वक विश्वास करना चाहिए।


## Verse an.3.229
एक-दिन हरिदास गोंफाते वसिया ।
नाम-सङ्कीर्तन करेन उच्च करिया ॥२२९॥
*एक-दिन —एक दिन; हरिदास —हरिदास ठाकुर; गोंफाते वसिया —अपनी गुफा में बैठकर; नाम-सङ्कीर्तन करेन —भगवान् के पवित्र नाम का कीर्तन कर रहे थे; उच्च करिया —अत्यन्त उच्च स्वर में।*


### अनुवाद
एक दिन हरिदास ठाकुर अपनी गुफा में बैठे थे और अत्यधिक उच्च स्वर से पवित्र भगवन्नाम का कीर्तन कर रहे थे।


## Verse an.3.230
ज्योत्स्नावती रात्रि, दश दिक्सुनिर्मल ।
गङ्गार लहरी ज्योत्स्नाय करे झल-मल ॥२३०॥
*ज्योत्स्नावती —चाँदनी से पूर्ण; रात्रि —रात; दश दिक् —दसों दिशाओं में; सु-निर्मल —अत्यन्त स्पष्ट और चमकदार; गङ्गार लहरी —गंगा की लहरें; ज्योत्स्नाय —चाँदनी में; करे झल-मल —झिलमिला रही थीं।*


### अनुवाद
पूर्णिमा की रात्रि थी, जिससे गंगा की लहरें झिलमिला रही थीं। सारी दिशाएँ निर्मल तथा प्रकाशमान थीं।


## Verse an.3.231
द्वारे तुलसी लेपा-पिण्डिर उपर ।
गोंफार शोभा देखि’ लोकेर जुड़ाय अन्तर ॥२३१॥
*द्वारे —द्वार पर; तुलसी —तुलसी का पौधा; लेपा —अति स्वच्छ; पिण्डिर उपर —वेदी के ऊपर; गोंफार शोभा —गुफा की सुन्दरता; देखि’ —देखकर; लोकेर —सभी का; जुड़ाय —सन्तुष्ट था; अन्तर —हृदय।*


### अनुवाद
स्वच्छ वेदी पर तुलसी के पौधे से युक्त गुफा की शोभा को जो भी देखता, वह चकित रह जाता और हृदय में तुष्ट होता।


## Verse an.3.232
हेन-काले एक नारी अङ्गने आइल ।
ताँर अङ्ग-कान्त्ये स्थान पीत-वर्ण हइल ॥२३२॥
*हेन-काले —उस समय; एक —एक; नारी —स्त्री; अङ्गने आइल —आँगन में आ गई; ताँर —उसके; अङ्ग-कान्त्ये —शरीर की सुन्दरता से; स्थान —वह स्थान; पीत-वर्ण हइल —पीले वर्ण का हो गया।*


### अनुवाद
उसी समय उस सुन्दर परिदृश्य में एक स्त्री आँगन में प्रकट हुई। उसके शरीर का सौन्दर्य इतना प्रकाशमान था कि सारा स्थान पीली आभा से भर गया।


## Verse an.3.233
ताँर अङ्ग-गन्धे दश दिक् आमोदित ।
भूषण-ध्वनिते कर्ण हय चमकित ॥२३३॥
*ताँर —उसके; अङ्ग-गन्धे —शरीर की सुगन्ध; दश दिक् —दसों दिशाएँ; आमोदित —महकने लगीं; भूषण-ध्वनिते —उसके आभूषणों की ध्वनि से; कर्ण —कान; हय —होते; चमकित —गुंजित।*


### अनुवाद
उसके शरीर की सुगन्ध से सारी दिशाएँ महकने लगीं और उसके गहनों की झंकार से कान झंकरित हो गये।


## Verse an.3.234
आसिया तुलसीरे सेइ कैला नमस्कार ।
तुलसी परिक्रमा करि’ गेला गोंफा-द्वार ॥२३४॥
*आसिया —आकर; तुलसीरे —तुलसी के पौधे के पास; सेइ —उस स्त्री ने; कैला —किया; नमस्कार —प्रणाम; तुलसी —तुलसी के पौधे की; परिक्रमा —परिक्रमा; करि’ —करके; गेला —गई; गोंफा-द्वार —गुफा के द्वार पर।*


### अनुवाद
वहाँ आकर उस स्त्री ने तुलसी को नमस्कार किया और तुलसी की परिक्रमा करके वह उस गुफा के दरवाजे पर आई, जहाँ हरिदास ठाकुर बैठे थे।


## Verse an.3.235
योड़-हाते हरिदासेर वन्दिला चरण ।
द्वारे वसि’ कहे किछु मधुर वचन ॥२३५॥
*योड़-हाते —हाथ जोड़कर; हरिदासेर —हरिदास ठाकुर के; वन्दिला चरण —चरणकमलों में प्रणाम किया; द्वारे वसि’ —द्वार पर बैठकर; कहे —कहती है; किछु —कुछ; मधुर वचन —मधुर वचन।*


### अनुवाद
उसने हाथ जोड़कर हरिदास ठाकुर के चरणकमलों पर नमस्कार किया। फिर द्वार पर बैठकर वह अत्यन्त मधुर वाणी में बोली।


## Verse an.3.236
‘‘जगतेर बन्धु तुमि रूप-गुणवान् ।
तव सङ्ग लागि’ मोर एथाके प्रयाण ॥२३६॥
*जगतेर —समस्त जगत् के; बन्धु —मित्र; तुमि —आप; रूप-गुण-वान् —अत्यन्त सुन्दर तथा गुणवान; तव सङ्ग —आपके संग; लागि’ —के लिए; मोर —मैं; एथाके प्रयाण —यहाँ आई हूँ।*


### अनुवाद
‘‘हे प्रिय मित्र, आप तो सारे जगत् के मित्र हैं। आप इतने सुन्दर तथा योग्य हैं। मैं यहाँ आपके साथ संग-सुख लाभ के लिए आई हूँ।


## Verse an.3.237
मोरे अङ्गीकार कर हञा सदय ।
दीने दया करे,——एइ साधु-स्वभाव हय’’ ॥२३७॥
*मोरे —मुझे; अङ्गीकार कर —स्वीकार करें; हञा स-दय —दयालु होकर; दीने —पतित जीवों पर; दया करे —दया करना; एइ —यह; साधु-स्वभाव —साधुओं का स्वभाव; हय —है।*


### अनुवाद
‘‘हे महोदय, आप कृपया मुझे स्वीकार करें और मेरे प्रति कृपालु हों, क्योंकि समस्त साधुजनों का स्वभाव है कि वे दीन तथा पतितों के प्रति कृपालु होते हैं।’’


## Verse an.3.238
एत बलि’ नाना-भाव करये प्रकाश ।
याहार दर्शने मुनिर हय धैर्य -नाश ॥२३८॥
*एत बलि’ —यह कहकर; नाना-भाव —अनेक मुद्राएँ; करये प्रकाश —प्रदर्शित करने लगी; याहार दर्शने —जिसे देखकर; मुनिर —महान् दार्शनिकों का भी; हय —हो जाए; धैर्य-नाश —धैर्य का नाश।*


### अनुवाद
यह कहकर वह विविध हावभाव प्रकट करने लगी, जिसे देखकर बड़े-से-बड़े दार्शनिक का भी धैर्य छूट जाता।


## Verse an.3.239
निर्विकार हरिदास गम्भीर-आशय ।
बलिते लागिला ताँरे हञा सदय ॥२३९॥
*निर्विकार —अविचलित; हरिदास —हरिदास ठाकुर; गम्भीर —अत्यन्त गम्भीर; आशय —संकल्प; बलिते लागिला —कहने लगे; ताँरे —उस पर; हञा सदय —कृपा करके।*


### अनुवाद
हरिदास ठाकुर अविचलित थे, क्योंकि उनका संकल्प दृढ़ था। वे उस पर कृपालु होकर उससे बोले।


## Verse an.3.240
‘‘सङ्ख्या-नाम-सङ्कीर्तन——एइ ‘महा-यज्ञ’ मन्ये ।
ताहाते दीक्षित आमि हइ प्रति-दिने ॥२४०॥
*सङ्ख्या-नाम-सङ्कीर्तन —पवित्र नाम का संख्यापूर्वक जप; एइ —यह; महा-यज्ञ —महान् यज्ञ है; मन्ये —मैंने प्रण किया है; ताहाते दीक्षित —उसमें दीक्षित; आमि —मैं; हइ —हूँ; प्रति-दिने —प्रतिदिन।*


### अनुवाद
‘‘मैंने प्रतिदिन निश्चित संख्या में नाम-कीर्तन करने के महान् यज्ञ-व्रत की दीक्षा ले रखी है।


## Verse an.3.241
यावत्कीर्तन समाप्त नहे, ना करि अन्य काम ।
कीर्तन समाप्त हैले, हय दीक्षार विश्राम ॥२४१॥
*यावत्त् —जब तक; कीर्तन —जप; समाप्त —समाप्त; नहे —नहीं होता; ना —नहीं; करि —मैं करता; अन्य —अन्य; काम —कार्य; कीर्तन —कीर्तन; समाप्त —समाप्त; हैले —होने पर; हय —है; दीक्षार —दीक्षा का; विश्राम —विश्राम।*


### अनुवाद
‘‘जब तक जप करने का व्रत अधूरा है, तब तक मैं किसी अन्य वस्तु की कामना नहीं करता। जब मैं अपना जप समाप्त कर लेता हूँ, तब मुझे दूसरा कुछ करने का अवसर मिलता है।


## Verse an.3.242
द्वारे वसि’ शुन तुमि नाम-सङ्कीर्तन ।
नाम समाप्त हैले करिमु तव प्रीति-आचरण ॥२४२॥
*द्वारे वसि’ —द्वार पर बैठकर; शुन —सुनो; तुमि —तुम; नाम-सङ्कीर्तन —पवित्र नामों का जप; नाम —पवित्र नाम; समाप्त हैले —जब समाप्त हो जाए; करिमु —मैं करूँगा; तव —तुम्हारे; प्रीति —आनन्ददायक; आचरण —कार्य।*


### अनुवाद
‘‘तुम द्वार पर बैठ जाओ और हरे कृष्ण महामन्त्र का जप सुनो। जप समाप्त होते ही मैं तुम्हारी मनोकामना पूरी करूँगा।’’


## Verse an.3.243
एत बलि’ करेन तेंहो नाम-सङ्कीर्तन ।
सेइ नारी वसि’ करे श्री-नाम-श्रवण ॥२४३॥
*एत बलि’ —यह कहकर; करेन —करते हैं; तेंहो —वे; नाम-सङ्कीर्तन —पवित्र नाम का जप; सेइ नारी —वह स्त्री; वसि’ —बैठकर; करे —करती है; श्री-नाम-श्रवण —पवित्र नाम का श्रवण।*


### अनुवाद
यह कहकर हरिदास ठाकुर ने भगवान् के पवित्र नाम का जप जारी रखा। इस तरह उनके समक्ष बैठी वह स्त्री पवित्र नाम का जप सुनने लगी।


## Verse an.3.244
कीर्तन करिते आसि’ प्रात:-काल हैल ।
प्रात:-काल देखि’ नारी उठिया चलिल ॥२४४॥
*कीर्तन करिते —जप करते करते; आसि’ —आकर; प्रात:-काल —प्रात: काल; हैल —हो गया; प्रात:-काल देखि’ —प्रात: काल देखकर; नारी —वह स्त्री; उठिया चलिल —उठकर चली गई।*


### अनुवाद
इस तरह उनके जप करते-करते सुबह हो गई और जब उस स्त्री ने देखा कि सुबह हो गई, तो वह उठी और चली गई।


## Verse an.3.245
एइ-मत तिन-दिन करे आगमन ।
नाना भाव देखाय, याते ब्रह्मार हरे मन ॥२४५॥
*एइ-मत —इस प्रकार; तिन-दिन —तीन दिन; करे —वह करती है; आगमन —आना; नाना भाव —सब प्रकार के स्त्री सुलभ भाव; देखाय —दिखाकर; याते —जिससे; ब्रह्मार —ब्रह्माजी का भी; हरे —आकर्षित हो जाए; मन —मन।*


### अनुवाद
इस तरह वह तीन दिनों तक हरिदास ठाकुर के पास आती रही और विविध स्त्री-भंगिमाएँ दिखलाती रही, जो ब्रह्मा के भी मन को विमोहित कर लें।


## Verse an.3.246
कृष्णे नामाविष्ट-मना सदा हरिदास ।
अरण्ये रोदित हैल स्त्री-भाव-प्रकाश ॥२४६॥
*कृष्णे —भगवान् कृष्ण के; नाम-आविष्ट —पवित्र नाम जप में मग्न; मना —मन; सदा —सदैव; हरिदास —हरिदास ठाकुर; अरण्ये —वन में; रोदित —रोने जैसे; हैल —हो गये; स्त्री-भाव-प्रकाश —स्त्री के भाव प्रदर्शन।*


### अनुवाद
हरिदास ठाकुर सदैव कृष्ण के विचारों में तथा कृष्ण के पवित्र नाम में मग्न रहते थे। इसलिए स्त्री ने जो भंगिमाएँ प्रकट कीं, वे जंगल में रोने के समान थीं।


## Verse an.3.247
तृतीय दिवसेर रात्रि-शेष यबे हैल ।
ठाकुरेर स्थाने नारी कहिते लागिल ॥२४७॥
*तृतीय दिवसेर —तीसरे दिन की; रात्रि-शेष —रात का अन्त; यबे —जब; हैल —हो गया; ठाकुरेर —हरिदास ठाकुर के; स्थाने —स्थान पर; नारी —स्त्री; कहिते लागिल —कहने लगी।*


### अनुवाद
तीसरे दिन की रात के समाप्त होने पर वह स्त्री हरिदास से इस प्रकार बोली।


## Verse an.3.248
‘‘तिन दिन वञ्चिला आमा करि’ आश्वासन ।
रात्रि-दिने नहे तोमार नाम-समापन’’ ॥२४८॥
*तिन दिन —तीन दिन; वञ्चिला —आपने छल किया; आमा —मुझे; करि’ आश्वासन —भरोसा देकर; रात्रि-दिने —सम्पूर्ण दिन और रात को; नहे —नहीं; तोमार —आपका; नाम-समापन —पवित्र नाम का जप समाप्त।*


### अनुवाद
‘‘‘हे महोदय, आपने तीन दिनों तक झूठा आश्वासन देकर मुझे धोखा दिया है, क्योंकि मैं देखती हूँ कि आपका दिन-रात चलने वाला यह नाम-जप कभी समाप्त नहीं होने वाला है।’’


## Verse an.3.249
हरिदास ठाकुर कहेन,——‘‘आमि कि करिमु? ।
नियम करियाछि, ताहा केमने छाड़िमु?’’ ॥२४९॥
*हरिदास ठाकुर —हरिदास ठाकुर ने; कहेन —कहा; आमि कि करिमु —मैं क्या करूँ; नियम करियाछि —मैंने एक प्रतिज्ञा की है; ताहा —वह; केमने —कैसे; छाड़िमु —मैं छोड़ दूँ।*


### अनुवाद
हरिदास ठाकुर ने कहा, ‘‘मेरी प्रिय मित्र, मैं कर ही क्या सकता हूँ? मैंने व्रत ले रखा है। तो फिर मैं उसे कैसे त्याग सकता हूँ?’’


## Verse an.3.250
तबे नारी कहे ताँरे करि’ नमस्कार ।
‘आमि——माया’ करिते आइलाङ परीक्षा तोमार ॥२५०॥
*तबे —उस समय; नारी —स्त्री; कहे —बोली; ताँरे —हरिदास ठाकुर को; करि’ नमस्कार —प्रणाम करके; आमि —मैं; माया —माया हूँ; करिते —करने के लिए; आइलाङ —मैं आई थी; परीक्षा —परीक्षा; तोमार —आपकी।*


### अनुवाद
हरिदास ठाकुर को नमस्कार करके वह स्त्री बोली, ‘‘मैं पूर्ण पुरुषोत्तम भगवान् की मोहिनी शक्ति, माया हूँ। मैं यहाँ आपकी परीक्षा लेने आई थी।


### तात्पर्य
भगवद्गीता (७.१४) में भगवान् कृष्ण कहते हैं :

‘‘भौतिक प्रकृति के तीन गुणों वाली इस मेरी दैवी शक्ति को पार कर पाना कठिन है। किन्तु जो मेरे शरणागत हो जाते हैं, वे इसे सरलता से पार कर जाते हैं।’’ हरिदास ठाकुर के चरित्र से यह सचमुच सिद्ध हो गया था। माया सारे जगत् को विमोहित करती है। लोग जीवन के चरम लक्ष्य को भूल चुके हैं, क्योंकि वे तो भौतिक जगत् की चकाचौंध से आकृष्ट हैं। किन्तु यह चकाचौंध का आकर्षण, विशेषतया स्त्री का आकर्षक सौन्दर्य, उन लोगों के लिए है जिन्होंने पूर्ण पुरुषोत्तम भगवान् की शरण नहीं ली है। भगवान् कहते हैं— मामेव ये प्रपद्यन्ते मायामेतां तरन्ति ते —‘‘जो मेरी शरण में आ चुका है, उसे माया जीत नहीं सकती।’’ माया स्वयं ही हरिदास की परीक्षा लेने आई, किन्तु यहाँ वह अपनी पराजय स्वीकार करती है, क्योंकि वह उन्हें विमोहित नहीं कर पाई। यह कैसे सम्भव हुआ? इसलिए कि हरिदास ठाकुर भगवान् कृष्ण के चरणकमलों में पूरी तरह समर्पित थे और प्रतिदिन व्रत के रूप में तीन लाख भगवान् के पवित्र नाम का उच्चारण करके कृष्ण के विचारों में सदैव डूबे रहते थे।


## Verse an.3.251
ब्रह्मादि जीव, आमि सबारे मोहिलुँ ।
एकेला तोमारे आमि मोहिते नारिलुँ ॥२५१॥
*ब्रह्म-आदि जीव —ब्रह्माजी से लेकर सभी जीवों को; आमि —मैंने; सबारे मोहिलुँ —सबको मोहित कर दिया; एकेला —एकमात्र; तोमारे —आपको; आमि —मैं; मोहिते नारिलुँ —मोहित नहीं कर पाई।*


### अनुवाद
‘‘मैंने पहले ब्रह्मा तक के मन को मोहित किया है, अन्यों की बात जाने दें। केवल आपके मन को ही मैं आकृष्ट नहीं कर सकी।


### तात्पर्य
ब्रह्माजी से लेकर क्षुद्र चींटी तक सारे जीव, बिना किसी अपवाद के पूर्ण पुरुषोत्तम भगवान् की माया द्वारा आकृष्ट होते हैं। देवता, मनुष्य, पशु, पक्षी, कीड़े, पेड़, पौधे सभी संभोग-इच्छा द्वारा आकृष्ट होते हैं। यही माया का मोह है। पुरुष हो या स्त्री, हर व्यक्ति यही सोचता है कि वह माया का भोक्ता है। इस तरह हर व्यक्ति मोहित होता है और भौतिक कार्यों में लगता है। किन्तु हरिदास ठाकुर सदैव पूर्ण पुरुषोत्तम भगवान् का चिन्तन करते रहते थे और सदैव भगवान् की इन्द्रियों को सन्तुष्ट करने में लगे रहते थे। उन्हें इसी विधि ने माया के बन्धन से बचाया। यह भक्ति की शक्ति का ज्वलन्त प्रमाण है। भगवान् की सेवा में पूरी तरह लगे रहने के कारण ही उनको माया के साथ भोग करने के लिए प्रेरित नहीं किया जा सका। शास्त्रों का निर्णय है कि शुद्ध वैष्णव कभी भी भौतिक जगत् का भोग करने की नहीं सोचता, जिसकी चरम परिणति संभोग है। वह कभी भी अपने आपको भोक्ता नहीं मानता। प्रत्युत वह भगवान् द्वारा भोग्य होता है। इसलिए यह निष्कर्ष निकलता है कि पूर्ण पुरुषोत्तम भगवान् सनातन, दिव्य हैं तथा इन्द्रियतृप्ति की अनुभूति से एवं भौतिक गुणों से परे हैं। यदि जीव इस भ्रान्त धारणा को त्याग देता है कि शरीर ही आत्मा है और यदि वह अपने आपको कृष्ण तथा वैष्णवों का नित्य दास समझता है, तो वह माया के प्रभाव को लाँघ सकता है ( मामेव ये प्रपद्यन्ते मायामेतां तरन्ति ते )। इस तरह जो शुद्ध जीव अनर्थ-निवृत्ति का पद प्राप्त कर लेता है, उसके लिए इस भौतिक जगत् में भोग करने के लिए कुछ नहीं बचता। इस स्थिति को भक्ति-कार्यों को सही ढंग से सम्पन्न करके ही प्राप्त किया जा सकता है। श्रील रूप गोस्वामी ने लिखा है।

‘‘प्रारम्भ में आत्म-साक्षात्कार की इच्छा होनी चाहिए। इससे व्यक्ति आध्यात्मिकता में उन्नत व्यक्तियों का संग करने का प्रयास करेगा। अगली अवस्था में वह उन्नत गुरु से दीक्षा लेगा और उसके निर्देशन में कनिष्ठ भक्त भक्तियोग प्रारम्भ करेगा। गुरु के निर्देशन में भक्ति सम्पन्न करने से वह सारी भौतिक आसक्तियों से मुक्त हो जाता है, आत्म-साक्षात्कार में स्थिरता प्राप्त करता है तथा पूर्ण पुरुषोत्तम भगवान् श्रीकृष्ण के विषय में सुनने के लिए रुचि उत्पन्न करता है।’’ ( भक्तिरसामृतसिन्धु १.४.१५) यदि कोई सचमुच भक्ति करता है, तो अनर्थ (भौतिक भोग से सम्बन्धित अवांछित वस्तुएँ) स्वत: ही लुप्त हो जायेंगे।


## Verse an.3.252-253
महा-भागवत तुमि,——तोमार दर्शने ।
तोमार कृष्ण-नाम-कीर्तन-श्रवणे ॥२५२॥
चित्त शुद्ध हैल, चाहे कृष्ण-नाम लैते ।
कृष्ण-नाम उपदेशि’ कृपा कर मोते ॥२५३॥
*महा-भागवत —महान् भक्त; तुमि —आप हैं; तोमार दर्शने —आपके दर्शन से; तोमार —आपके; कृष्ण-नाम —कृष्ण के पवित्र नाम के; कीर्तन —कीर्तन; श्रवणे —श्रवण द्वारा; चित्त —चेतना; शुद्ध हैल —शुद्ध हो गई; चाहे —चाहती हूँ; कृष्ण-नाम लैते —भगवान् कृष्ण का पवित्र नाम जप करना; कृष्ण-नाम उपदेशि’ —हरे कृष्ण महामन्त्र के जप के विषय में शिक्षा दें; कृपा कर —कृपा करके; मोते —मुझे।*


### अनुवाद
‘‘हे महोदय, आप सर्वश्रेष्ठ भक्त हैं। आपके दर्शन मात्र से तथा आपको कृष्ण के पवित्र नाम का जप करते सुनकर मेरी चेतना शुद्ध हो गई है। अब मैं भगवान् के पवित्र नाम का कीर्तन करना चाहती हूँ। कृपया हरे कृष्ण महामन्त्र जप के आनन्द के विषय में उपदेश देने की मुझ पर कृपा करें।


## Verse an.3.254
चैतन्यावतारे वहे प्रेमामृत-वन्या ।
सब जीव प्रेमे भासे, पृथिवी हैल धन्या ॥२५४॥
*चैतन्य-अवतारे —श्री चैतन्य महाप्रभु के अवतार द्वारा; वहे —बह रही है; प्रेम-अमृत —भगवत्प्रेम के नित्य अमृत की; वन्या —बाढ़; सब जीव —सारे जीव; प्रेमे —प्रेमभाव में; भासे —तैर रहे हैं; पृथिवी —सम्पूर्ण विश्व; हैल —हो गया है; धन्या —धन्य।*


### अनुवाद
‘‘श्री चैतन्य महाप्रभु का अवतार होने से भगवत्प्रेम रूपी सनातन अमृत की बाढ़ आ गई है। सारे जीव उस बाढ़ में बह रहे हैं। अब सारा जगत् महाप्रभु का कृतज्ञ है।


## Verse an.3.255
ए-वन्याय ये ना भासे, सेइ जीव छार ।
कोटि-कल्पे कभु तार नाहिक निस्तार ॥२५५॥
*ए-वन्याय —इस बाढ़ में; ये —जो कोई भी; ना भासे —नहीं डूबता; सेइ —वह; जीव —जीवात्मा; छार —सर्वाधिक निन्दनीय; कोटि-कल्पे —करोड़ों कल्पों में; कभु —किसी भी समय; तार —उसका; नाहिक —नहीं हो सकता; निस्तार —उद्धार।*


### अनुवाद
‘‘जो इस बाढ़ में नहीं बहता, उसे धिक्कार है। ऐसे व्यक्ति का करोड़ों कल्पों तक उद्धार नहीं किया जा सकता।


### तात्पर्य
कल्प की व्याख्या भगवद्गीता (८.१७) में दी गई है। सहस्रयुग-पर्यन्तमहर्यद् ब्रह्मणो विदु:। ब्रह्मा का एक दिन कल्प कहलाता है। एक युग या महायुग में ४३,२०,००० वर्ष होते हैं और इस तरह के एक हजार महायुगों से एक कल्प बनता है। श्रीचैतन्य-चरितामृत के रचियता का कहना है कि यदि कोई श्री चैतन्य महाप्रभु के कृष्णभावनामृत आन्दोलन का लाभ नहीं उठाता, तो उसका उद्धार ऐसे करोड़ों कल्पों में भी नहीं हो सकता।


## Verse an.3.256
पूर्वे आमि राम-नाम पाञाछि ‘शिव’ हैते ।
तोमार सङ्गे लोभ हैल कृष्ण-नाम लैते ॥२५६॥
*पूर्वे —इससे पहले; आमि —मैंने; राम-नाम —भगवान् राम का पवित्र नाम; पाञाछि —प्राप्त किया था; शिव हैते —शिवजी से; तोमार सङ्गे —आपके संग से; लोभ हैल —मुझे लोभ हो गया है; कृष्ण-नाम लैते —हरे कृष्ण महामन्त्र का जप करने का।*


### अनुवाद
‘‘पहले मुझे शिवजी से भगवान् राम का पवित्र नाम प्राप्त हुआ था, किन्तु अब आपकी संगति के फलस्वरूप मैं भगवान् कृष्ण के पवित्र नाम का जप करने के लिए अत्यधिक उत्सुक हूँ।


## Verse an.3.257
मुक्ति-हेतुक तारक हय ‘राम-नाम’ ।
‘कृष्ण-नाम’ पारक हञा करे प्रेम-दान ॥२५७॥
*मुक्ति-हेतुक —मुक्ति का कारण; तारक —उद्धारकारी; हय —है; राम-नाम —भगवान् राम का पवित्र नाम; कृष्ण-नाम —भगवान् कृष्ण का पवित्र नाम; पारक —जो किसी (प्राणी) को भवसागर के दूसरे पार ले जाकर; हञा —इस प्रकार; करे —देता है; प्रेम-दान —कृष्ण-प्रेम रूपी उपहार।*


### अनुवाद
‘‘भगवान् राम का पवित्र नाम निश्चय ही मुक्ति को देने वाला है, किन्तु कृष्ण का पवित्र नाम भवसागर को पार कराने वाला तथा अन्त में कृष्ण-प्रेम प्रदान कराने वाला है।


### तात्पर्य
इस श्लोक में अप्रत्यक्ष रूप से हरे कृष्ण महामन्त्र के जप की व्याख्या हुई है। हरे कृष्ण महामन्त्र में—हरे कृष्ण, हरे कृष्ण, कृष्ण कृष्ण, हरे हरे/ हरे राम, हरे राम, राम राम, हरे हरे—कृष्ण तथा राम दोनों के पवित्र नाम आते हैं। भगवान् राम मुक्ति का अवसर प्रदान करते हैं, किन्तु केवल मुक्ति लाभ से वास्तविक आध्यात्मिक लाभ नहीं मिल पाता। कभी-कभी कोई व्यक्ति भौतिक जगत् से मुक्त तो हो जाता है, किन्तु यदि उसे कृष्ण के चरणकमलों में शरण नहीं मिलती, तो वह पुन: भौतिक जगत् में आ गिरता है। मुक्ति तो उस स्वास्थ्य लाभ की-सी अवस्था है, जिसमें रोगी ज्वर से मुक्त तो रहता है, किन्तु स्वस्थ नहीं रहता। यदि वह इस अवस्था में अत्यन्त सतर्क नहीं रहता, तो पुन: बीमार पड़ सकता है। इसी तरह मुक्ति से कृष्ण के चरणकमलों में शरण मिलने जैसा अभयदान नहीं रहता। शास्त्र में कहा गया है :

‘‘हे प्रभु, जो लोग अपने आपको मुक्त मानते हैं, किन्तु जिनमें भक्ति नहीं है, उनकी बुद्धि अशुद्ध है। यद्यपि वे कठिन तपस्या के बल पर मुक्ति की चरमावस्था को प्राप्त होते हैं, किन्तु इस भौतिक संसार में फिर से उनका पतन निश्चित है, क्योंकि वे आपके चरणकमलों की शरण ग्रहण नहीं करते।’’ ( श्रीमद्भागवत १०.२.३२)। युष्मद्-अङ्घ्रय: कृष्ण के चरणकमलों का सूचक है। यदि मनुष्य कृष्ण के चरणकमलों की शरण ग्रहण नहीं करता, तो वह मुक्ति प्राप्त करके भी नीचे गिर जाता है ( पतन्त्यध: ), किन्तु हरे कृष्ण महामन्त्र मुक्ति के साथ कृष्ण के चरणकमलों में शरण भी देता है। यदि कोई व्यक्ति मुक्ति के बाद कृष्ण के चरणकमलों की शरण ग्रहण करता है, तो उसका सुप्त कृष्ण-प्रेम विकसित होता है। यही जीवन की सर्वोच्च पूर्णता है।


## Verse an.3.258
कृष्ण-नाम देह’ तुमि मोरे कर धन्या ।
आमारे भासाय यैछे एइ प्रेम-वन्या ॥२५८॥
*कृष्ण नाम —भगवान् कृष्ण का पवित्र नाम; देह’ —कृपया देकर; तुमि —आप; मोरे —मुझे; कर धन्या —भाग्यवती बनाइये; आमारे —मुझे; भासाय —डूबने दीजिए; यैछे —ताकि; एइ —इस; प्रेम-वन्या —भगवान् कृष्ण के प्रेम-भाव की बाढ़ में।*


### अनुवाद
‘‘कृपा करके मुझे कृष्ण-नाम दीजिये और मुझे भाग्यशालिनी बनाइये, जिससे मैं भी श्री चैतन्य महाप्रभु द्वारा प्रवर्तित भगवत्-प्रेम रूपी बाढ़ में बह सकूँ।’’


## Verse an.3.259
एत बलि’ वन्दिला हरिदासेर चरण ।
हरिदास कहे,——‘‘कर कृष्ण-सङ्कीर्तन’’ ॥२५९॥
*एत बलि’ —यह कहकर; वन्दिला —पूजा की; हरिदासेर चरण —हरिदास ठाकुर के चरणकमलों की; हरिदास कहे —हरिदास ने कहा; कर —कीजिए; कृष्ण-सङ्कीर्तन —कृष्ण के पवित्र नामों का जप।*


### अनुवाद
इस तरह कहकर माया ने हरिदास ठाकुर के चरणकमलों की पूजा की और उन्होंने ‘‘तुम हरे कृष्ण महामन्त्र का जप करो’’ यह कहकर उसे दीक्षा दी।


### तात्पर्य
अब माया भी हरिदास ठाकुर की कृपा की इच्छुक थी। अत: हरिदास ठाकुर ने यह कहकर उसे दीक्षा दी कि हरे कृष्ण महामन्त्र का जप करते रहना।


## Verse an.3.260
उपदेश पाञा माया चलिला हञा प्रीत ।
ए-सब कथाते कारो ना जन्मे प्रतीत ॥२६०॥
*उपदेश पाञा —यह उपदेश प्राप्त करके; माया —मायादेवी; चलिला —चली गई; हञा प्रीत —अत्यन्त प्रसन्न होकर; ए-सब कथाते —इन सभी कथाओं में; कारो —कुछ लोगों को; ना —नहीं; जन्मे —है; प्रतीत —विश्वास।*


### अनुवाद
इस तरह हरिदास ठाकुर से उपदेश पाकर माया अत्यन्त प्रसन्न होकर चली गई। दुर्भाग्यवश कुछ लोगों को इन कथाओं में श्रद्धा नहीं होती।


## Verse an.3.261
प्रतीत करिते कहि कारण इहार ।
याहार श्रवणे हय विश्वास सबार ॥२६१॥
*प्रतीत करिते —सबका विश्वास उत्पन्न करने के लिए; कहि —मैं कहता हूँ; कारण इहार —इसका कारण; याहार श्रवणे —जिसे सुनकर; हय —हो जायेगा; विश्वास —विश्वास; सबार —सब को।*


### अनुवाद
इसलिए मैं उन कारणों को बतलाऊँगा कि लोगों को क्यों श्रद्धा करनी चाहिए। जो भी इसे सुनेगा वह श्रद्धालु बन जायेगा।


## Verse an.3.262
चैतन्यावतारे कृष्ण-प्रेमे लुब्ध हञा ।
ब्रह्म-शिव-सनकादि पृथिवीते जन्मिया ॥२६२॥
*चैतन्य-अवतारे —श्री चैतन्य महाप्रभु के अवतार में; कृष्ण-प्रेमे —कृष्ण के प्रेमभाव को प्राप्त करने के लिए; लुब्ध हञा —अत्यन्त लोभी होकर; ब्रह्म —ब्रह्माजी; शिव —शिवजी; सनक-आदि —चारों कुमार और अन्य; पृथिवीते —इस पृथ्वी पर; जन्मिया —जन्म लिया।*


### अनुवाद
कृष्णभावनामृत आन्दोलन आरम्भ करने के लिए श्री चैतन्य महाप्रभु के अवतार के समय ब्रह्माजी, शिवजी तथा चारों कुमारों ने कृष्ण-प्रेम द्वारा मुग्ध होकर इस पृथ्वी पर जन्म लिया।


## Verse an.3.263
कृष्ण-नाम लञा नाचे, प्रेम-वन्याय भासे ।
नारद-प्रह्लादादि आसे मनुष्य-प्रकाशे ॥२६३॥
*कृष्ण-नाम —भगवान् कृष्ण का पवित्र नाम; लञा —कीर्तन करके; नाचे —नाचते; प्रेम-वन्याय —भगवत्प्रेम की बाढ़ में; भासे —डूबते; नारद —नारद मुनि; प्रह्लाद-आदि —तथा प्रह्लाद जैसे भक्तगण; आसे —आकर; मनुष्य-प्रकाशे —मनुष्य के रूप में प्रछन्न रूप से।*


### अनुवाद
महर्षि नारद तथा प्रह्लाद जैसे सारे भक्त मनुष्य के रूप में कृष्ण-नाम का संकीर्तन करते, नाचते तथा भगवत्प्रेम की बाढ़ में बहते हुए वहाँ आये।


## Verse an.3.264
लक्ष्मी-आदि करि’ कृष्ण-प्रेमे लुब्ध हञा ।
नाम-प्रेम आस्वादिला मनुष्ये जन्मिया ॥२६४॥
*लक्ष्मी-आदि —लक्ष्मी देवी तथा अन्यों ने; करि’ —इस प्रकार; कृष्ण-प्रेमे —कृष्ण-प्रेम के लिए; लुब्ध हञा —लालायित होकर; नाम-प्रेम —प्रेमपूर्वक कृष्ण के पवित्र नाम का; आस्वादिला —आस्वादन किया; मनुष्ये जन्मिया —मानव समाज में जन्म लेकर।*


### अनुवाद
कृष्ण-प्रेम से मुग्ध होकर देवी लक्ष्मी इत्यादि मनुष्य रूप में वहाँ आईं और उन्होंने नाम-प्रेम का आस्वादन किया।


## Verse an.3.265
अन्येर का कथा, आपने व्रजेन्द्र-नन्दन ।
अवतरि’ करेन प्रेम-रस आस्वादन ॥२६५॥
*अन्येर का कथा —दूसरों की क्या बात करें; आपने —स्वयं; व्रजेन्द्र-नन्दन —नन्द महाराज के पुत्र, कृष्ण; अवतरि’ —अवतरित होकर; करेन —करते हैं; प्रेम-रस आस्वादन —कृष्ण-प्रेम के अमृत का आस्वादन।*


### अनुवाद
औरों की बात जाने दें, नन्द महाराज के पुत्र कृष्ण तक हरे कृष्ण कीर्तन के रूप में भगवत्प्रेम का अमृत चखने के लिए स्वयं अवतरित होते हैं।


## Verse an.3.266
माया-दासी ‘प्रेम’ मागे,——इथे कि विस्मय? ।
‘साधु-कृपा’-‘नाम’ विना ‘प्रेम’ ना जन्मय ॥२६६॥
*माया-दासी —बहिरंगा शक्ति एक दासी है; प्रेम मागे —वह भगवत्प्रेम माँगती है; इथे —इसमें; कि विस्मय —क्या आश्चर्य है; साधु-कृपा —भक्त की कृपा; नाम —पवित्र नाम के कीर्तन; विना —बिना; प्रेम —भगवत्प्रेम; ना जन्मय —सम्भव नहीं है।*


### अनुवाद
तो इसमें क्या आश्चर्य है यदि कृष्ण की दासी, बहिरंगा शक्ति माया भगवत्प्रेम की याचना करती है? भक्त की कृपा के बिना तथा भगवान् के पवित्र नाम के कीर्तन के बिना भगवत्प्रेम सम्भव नहीं है।


## Verse an.3.267
चैतन्य-गोसाञिर लीलार एइ त’ स्वभाव ।
त्रिभुवन नाचे, गाय, पाञा प्रेम-भाव ॥२६७॥
*चैतन्य-गोसाञिर —भगवान् श्री चैतन्य महाप्रभु की; लीलार —लीलाओं का; एइ —यह; त’ —निश्चित रूप से; स्वभाव —स्वभाव है; त्रि-भुवन नाचे —तीनों लोक नाचते हैं; गाय —गाते हैं; पाञा —प्राप्त करके; प्रेम-भाव —कृष्ण-प्रेम।*


### अनुवाद
श्री चैतन्य महाप्रभु की लीलाओं में तीनों लोक भगवत्प्रेम के सम्पर्क में आकर नाचते तथा कीर्तन करते हैं। यह उनकी लीलाओं का स्वभाव है।


## Verse an.3.268
कृष्ण-आदि, आर यत स्थावर-जङ्गमे ।
कृष्ण-प्रेमे मत्त करे कृष्ण-सङ्कीर्तने ॥२६८॥
*कृष्ण-आदि —कृष्ण से लेकर; आर —और; यत —जितने भी; स्थावर-जङ्गमे —चर और अचर जीव हैं; कृष्ण-प्रेमे —कृष्ण-प्रेम में; मत्त —उन्मत्त होकर; करे —करते हैं; कृष्ण-सङ्कीर्तने —कृष्ण के पवित्र नामों का संकीर्तन।*


### अनुवाद
कृष्ण का पवित्र नाम इतना आकर्षक है कि सारे चर तथा अचर जीव एवं स्वयं भगवान् कृष्ण तक जो-जो इसका कीर्तन करता है, वह कृष्ण-प्रेम से पूरित हो उठता है। हरे कृष्ण महामन्त्र के कीर्तन का यह प्रभाव है।


## Verse an.3.269
स्वरूप-गोसाञि कड़चाय ये-लीला लिखिल ।
रघुनाथ-दास-मुखे ये सब शुनिल ॥२६९॥
*स्वरूप-गोसाञि —स्वरूप दामोदर गोस्वामी; कड़चाय —अपने लेख में; ये —जो कुछ; लीला —लीलाएँ; लिखिल —लिखी हैं; रघुनाथ-दास-मुखे —रघुनाथदास गोस्वामी के मुख से; ये —वह; सब —सब; शुनिल —मैंने सुना है।*


### अनुवाद
मैंने रघुनाथ दास गोस्वामी के मुख से वह सब कुछ सुना है, जो स्वरूप दामोदर गोस्वामी ने श्री चैतन्य महाप्रभु की लीलाओं के बारे में अपनी टिप्पणियों में अंकित किया है।


## Verse an.3.270
सेइ सब लीला कहि सङ्क्षेप करिया ।
चैतन्य-कृपाते लिखि क्षुद्र-जीव हञा ॥२७०॥
*सेइ सब —वे सभी; लीला —लीलाएँ; कहि —मैं कहता हूँ; सङ्क्षेप करिया —संक्षेप में; चैतन्य-कृपाते —भगवान् श्री चैतन्य महाप्रभु की कृपा द्वारा; लिखि —मैं लिखता हूँ; क्षुद्र-जीव हञा —अत्यन्त तुच्छ जीव होकर।*


### अनुवाद
मैंने उन लीलाओं का संक्षिप्त वर्णन किया है। मैंने जो कुछ लिखा है, वह श्री चैतन्य महाप्रभु की कृपा से लिखा है, क्योंकि मैं एक तुच्छ जीव हूँ।


## Verse an.3.271
हरिदास ठाकुरेर कहिलुँ महिमार कण ।
याहार श्रवणे भक्तेर जुड़ाय श्रवण ॥२७१॥
*हरिदास ठाकुरेर —हरिदास ठाकुर की; कहिलुँ —मैंने वर्णन किया; महिमार —महिमा का; कण —एक अंश; याहार —जिसे; श्रवणे —सुनकर; भक्तेर —भक्तों की; जुड़ाय —सन्तुष्ट होती है; श्रवण —श्रवण क्रिया।*


### अनुवाद
मैंने हरिदास ठाकुर की महिमा के कणमात्र का वर्णन किया है। इसे सुनकर हर भक्त के कान तुष्ट हो जाते हैं।


## Verse an.3.272
श्री-रूप-रघुनाथ-पदे यार आश ।
चैतन्य-चरितामृत कहे कृष्णदास ॥२७२॥
*श्री-रूप —श्रील रूप गोस्वामी के; रघुनाथ —श्रील रघुनाथ दास गोस्वामी के; पदे —चरणकमलों में; यार —जिसकी; आश —आशा है; चैतन्य-चरितामृत — चैतन्य चरितामृत नामक ग्रन्थ; कहे —वर्णन करते हैं; कृष्णदास —श्रील कृष्णदास कविराज गोस्वामी।*


### अनुवाद
श्री रूप तथा श्री रघुनाथ के चरणकमलों की वन्दना करते हुए, सदैव उनकी कृपा की कामना करते हुए मैं कृष्णदास उनके चरणचिह्नों पर चलते हुए श्री चैतन्य-चरितामृत का वर्णन कर रहा हूँ।
