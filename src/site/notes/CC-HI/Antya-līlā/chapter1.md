---
{"dg-publish":true,"permalink":"/cc-hi/antya-lila/chapter1/","created":"2025-01-05T23:32:53.071+05:30","updated":"2025-03-06T13:13:01.091+05:30"}
---


# Antya-līlā

# Chapter 1 -     महाप्रभु से श्रील रूप गोस्वामी की द्वितीय भेंट

प्रथम अध्याय का सारांश श्रील भक्तिविनोद ठाकुर ने अपने अमृत-प्रवाह-भाष्य में इस प्रकार से दिया है। जब श्री चैतन्य महाप्रभु वृन्दावन से जगन्नाथ पुरी लौट आये, तो यह शुभ समाचार पाकर भारत के अन्य भागों से उनके सारे भक्त पुरुषोत्तम क्षेत्र अर्थात् जगन्नाथ पुरी आये। शिवानन्द सेन अपने साथ एक कुत्ता लाये थे और उसके लिए नदी को पार करने का शुल्क भी अदा किया था। किन्तु एक रात को उस कुत्ते को भोजन नहीं मिला और इसलिए वह सीधे जगन्नाथ पुरी में श्री चैतन्य महाप्रभु के पास पहुँच गया। अगले दिन जब शिवानन्द अपनी टोली के साथ जगन्नाथ पुरी पहुँचे, तो उन्होंने देखा कि वह कुत्ता श्री चैतन्य महाप्रभु द्वारा दी गई नारियल की गरी खा रहा है। इस घटना के बाद कुत्ते को मुक्ति प्राप्त हुई और वह भगवद्धाम चला गया।

इस बीच श्रील रूप गोस्वामी वृन्दावन से लौटकर बंगाल पहुँचे। यद्यपि वे बंगाली भक्तों के साथ साथ नहीं आ पाये, किन्तु कुछ समय बाद वे भी जगन्नाथ पुरी आये, जहाँ वे हरिदास ठाकुर के साथ ठहरे। श्रील रूप गोस्वामी ने एक महत्त्वपूर्ण श्लोक की रचना की, जो प्रिय: सोऽयम् शब्दों से शुरू होता है, जिसका श्री चैतन्य महाप्रभु ने अत्यधिक आस्वादन किया। एक दिन श्री चैतन्य महाप्रभु, रामानन्द राय, सार्वभौम भट्टाचार्य और अन्य हरिदास ठाकुर के स्थान पर गये और रूप गोस्वामी के ग्रन्थ ललित माधव और विदग्ध माधव के कुछ श्लोकों को सुना। इन दोनों पुस्तकों की हस्तलिपियों को देखने के बाद रामानन्द राय ने उसे स्वीकृती दी और उसकी भूरि-भूरि प्रशंसा की। चातुर्मास्य के बाद बंगाल से आये सारे भक्त अपने अपने घर लौट गये। किन्तु श्रील रूप गोस्वामी कुछ काल तक जगन्नाथ पुरी में ही रहे।


## Verse an.1.1
पङ्गुं लङ्घयते शैलं मूकमावर्तयेच्छ्रुतिम् ।
यत्कृपा तमहं वन्दे कृष्ण-चैतन्यमीश्वरम् ॥१॥
*पङ्गुम् —लँगड़े व्यक्ति को; लङ्घयते —पार करवा सकती है; शैलम् —पर्वत; मूकम् —गूँगे को; आवर्तयेत् —उच्चारण करवा सकती है; श्रुतिम् —वैदिक साहित्य की; यत्-कृपा —जिनकी कृपा; तम् —उनको; अहम् —मैं; वन्दे —सादर नमस्कार करता हूँ; कृष्ण-चैतन्यम् —श्रीकृष्ण चैतन्य महाप्रभु को जो साक्षात् कृष्ण हैं; ईश्वरम् —भगवान्।*


### अनुवाद
मैं श्रीकृष्ण चैतन्य महाप्रभु को सादर नमस्कार करता हूँ, जिनकी कृपा से लँगड़ा व्यक्ति भी पर्वत को लाँघ सकता है और गूँगा व्यक्ति वैदिक साहित्य का उच्चारण कर सकता है।


## Verse an.1.2
दुर्गमे पथि मेऽन्धस्य स्खलत्पाद-गतेर्मुहु: ।
स्व-कृपा-यष्टि-दानेन सन्त: सन्‍त्ववलम्बनम् ॥२॥
*दुर्गमे —अत्यन्त कठिन; पथि —मार्ग में; मे —मेरे; अन्धस्य —अन्धे के; स्खलत् —फिसलते हुए; पाद —पैर; गते: —चाल वाले; मुहु: —बारम्बार; स्व-कृपा —अपनी कृपा; यष्टि —लाठी; दानेन —दान देकर; सन्त: —वे सन्तजन; सन्तु —बन जाएँ; अवलम्बनम् —मेरा सहारा।*


### अनुवाद
मेरा मार्ग अत्यन्त कठिन है। मैं अन्धा हूँ और मेरे पैर बारम्बार फिसल रहे हैं। इसलिए सन्तजन कृपया मुझे अपनी कृपारूपी लाठी का सहारा दें।


## Verse an.1.3-4
श्री-रूप, सनातन भट्ट-रघुनाथ ।
श्री-जीव, गोपाल-भट्ट, दास-रघुनाथ ॥३॥
एइ छय गुरुर करों चरण वन्दन ।
याहा हैते विघ्न-नाश, अभीष्ट-पूरण ॥४॥
*श्री-रूप —श्री रूप; सनातन —सनातन; भट्ट-रघुनाथ —रघुनाथ भट्ट; श्री-जीव —श्री जीव; गोपाल-भट्ट —श्री गोपाल भट्ट; दास-रघुनाथ —रघुनाथ दास; एइ छय —इन छ:; गुरुर —गुरुओं के; करों —मैं करता हूँ; चरण वन्दन —चरणों की वन्दना; याहा हैते —जिसके द्वारा; विघ्न-नाश —बाधाएँ नष्ट हो जायें; अभीष्ट-पूरण —मनोभिलाषा पूर्ण हो सके।*


### अनुवाद
मैं श्री रूप, सनातन, भट्ट रघुनाथ, श्री जीव, गोपाल भट्ट तथा दास रघुनाथ—इन छह गोस्वामियों के चरणकमलों की वन्दना करता हूँ, जिससे मेरे इस ग्रन्थ के लेखन की सारी बाधाएँ नष्ट हो जाएँ और मेरी वास्तविक इच्छा पूरी हो सके।


### तात्पर्य
यदि कोई व्यक्ति पूरे संसार को लाभ पहुँचाना चाहता है, तो निश्चय ही उसे कूकर-सूकर जैसे व्यक्ति मिलेंगे, जो अनेकानेक विघ्न उत्पन्न करेंगे। यह स्वाभाविक है। किन्तु यदि कोई भक्त छह गोस्वामियों के चरणकमलों की शरण ग्रहण करता है, तो ये दयालु गोस्वामी निश्चय ही भगवान् के सेवक को संरक्षण प्रदान करेंगे। यह कोई आश्चर्य की बात नहीं है कि सारे संसार में कृष्णभावनामृत का प्रचार करने वालों के मार्ग में विघ्न डाले जाते हैं। फिर भी, यदि हम छह गोस्वामियों के चरणकमलों में निष्ठावान रहें और उनकी कृपा की प्रार्थना करें, तो सारे विघ्न नष्ट हो जायेंगे और भगवान् की सेवा करने की दिव्य भक्तिमयी आकांक्षा पूरी हो जायेगी।


## Verse an.1.5
जयतां सुरतौ पङ्गोर्मम मन्द-मतेर्गती ।
मत्सर्वस्व-पदाम्भोजौ राधा-मदन-मोहनौ ॥५॥
*जयताम् —जय हो; सु-रतौ —परम करुणामय अथवा माधुर्य प्रेम में नियुक्त; पङ्गो: —लँगड़े के; मम —मेरे; मन्द-मते: —मूर्ख के; गती —आश्रय हैं; मत् —मेरे; सर्व-स्व —सर्वस्व; पद-अम्भोजौ —जिनके चरणकमल; राधा-मदन-मोहनौ —राधारानी तथा मदनमोहन के।*


### अनुवाद
परम कृपालु राधा तथा मदनमोहन की जय हो। मैं लँगड़ा तथा मूर्ख हूँ, फिर भी वे मेरे निर्देशक हैं और उनके चरणकमल मेरे लिए सब कुछ हैं।


## Verse an.1.6
दीव्यद्-वृन्दारण्य-कल्प-द्रुमाध:
श्रीमद्-रत्नागार-सिंहासन-स्थौ ।
श्रीमद्-राधा-श्रील-गोविन्द-देवौ
प्रेष्ठालीभि: सेव्यमानौ स्मरामि ॥६॥
*दीव्यत् —प्रकाशमान; वृन्दा-अरण्य —वृन्दावन के जंगल में; कल्प-द्रुम —कल्पवृक्ष; अध: —के नीचे; श्रीमत् —परम सुन्दर; रत्न-आगार —रत्नों के मन्दिर में; सिंह-आसन-स्थौ —एक आसन पर बैठकर; श्रीमत् —अत्यन्त सुन्दरी; राधा —श्रीमती राधारानी; श्रील-गोविन्द-देवौ —तथा श्री गोविन्द देव; प्रेष्ठ-आलीभि: —अत्यन्त अन्तरंग पार्षदों द्वारा; सेव्यमानौ —सेवित हैं; स्मरामि —मैं स्मरण करता हूँ।*


### अनुवाद
वृन्दावन में रत्नों के मन्दिर में, कल्पवृक्ष के नीचे, श्री श्री राधा-गोविन्द उनके अत्यन्त अन्तरंग पार्षदों द्वारा सेवित हैं और देदीप्यमान सिंहासन पर आसीन हैं। मैं उन्हें सादर नमस्कार करता हूँ।


## Verse an.1.7
श्रीमान् रास-रसारम्भी वंशीवट-तट-स्थित: ।
कर्षन् वेणु-स्वनैर्गोपीर्गोपी-नाथ: श्रियेऽस्तु न: ॥७॥
*श्रीमान् —सर्वाकर्षक; रास —रासलीला के; रस —दिव्य रस के; आरम्भी —प्रवर्तक; वंशी-वट —वंशीवट के; तट —तट पर; स्थित: —खड़े हुए; कर्षन् —आकृष्ट करनेवाले; वेणु —वंशी; स्वनै: —की ध्वनि से; गोपी: —गोप कन्याओं को; गोपी-नाथ: —श्री गोपीनाथ; श्रिये —मंगल; अस्तु —करें; न: —हमारा।*


### अनुवाद
रासनृत्य के दिव्य रस के प्रवर्तक श्री श्रील गोपीनाथ वंशीवट के किनारे खड़े हैं और अपनी सुविख्यात वंशी की ध्वनि से गोपियों का ध्यान आकृष्ट करते हैं। वे सभी हमारा मंगल करें।


## Verse an.1.8
जय जय श्री-चैतन्य जय नित्यानन्द ।
जयाद्वैत-चन्द्र जय गौर-भक्त-वृन्द ॥८॥
*जय जय श्री-चैतन्य —श्री चैतन्य महाप्रभु की जय हो; जय नित्यानन्द —श्री नित्यानन्द प्रभु की जय हो; जय अद्वैत-चन्द्र —अद्वैत प्रभु की जय हो; जय गौर-भक्त-वृन्द —श्री चैतन्य महाप्रभु के सभी भक्तों की जय हो।*


### अनुवाद
श्री चैतन्य महाप्रभु की जय हो! श्री नित्यानन्द प्रभु की जय हो! श्री अद्वैत आचार्य की जय हो! तथा श्री चैतन्य महाप्रभु के सारे भक्तों की जय हो!


## Verse an.1.9
मध्य-लीला सङ्क्षेपेते करिलुँ वर्णन ।
अन्त्य-लीला-वर्णन किछु शुन, भक्त-गण ॥९॥
*मध्य-लीला —मध्य लीला; सङ्क्षेपेते —संक्षेप में; करिलुँ वर्णन —मैंने वर्णन किया है; अन्त्य-लीला —अन्तिम लीलाओं का; वर्णन —वर्णन; किछु —कुछ; शुन —सुनिए; भक्त-गण —हे भक्तों।*


### अनुवाद
मैंने मध्य-लीला के अन्तर्गत श्री चैतन्य महाप्रभु की लीलाओं का संक्षेप में वर्णन किया है। अब मैं उनकी अन्तिम लीलाओं के विषय में वर्णन करने का प्रयास करूँगा, जो अन्त्य लीला कहलाती हैं।


## Verse an.1.10
मध्य-लीला-मध्ये अन्त्य-लीला-सूत्र-गण ।
पूर्व-ग्रन्थे सङ्क्षेपेते करियाछि वर्णन ॥१०॥
*मध्य-लीला-मध्ये —मध्यलीला के अन्तर्गत; अन्त्य-लीला-सूत्र-गण —अन्त्य लीला की रूपरेखा; पूर्व-ग्रन्थे —पूर्व अध्यायों में; सङ्क्षेपेते —संक्षेप में; करियाछि वर्णन —मैंने वर्णन किया है।*


### अनुवाद
मैंने मध्य-लीला के अन्तर्गत अन्त्य-लीला का सूत्रों के रूप में संक्षिप्त वर्णन किया है।


## Verse an.1.11
आमि जरा-ग्रस्त, निकटे जानिया मरण ।
अन्त्य कोनो कोनो लीला करियाछि वर्णन ॥११॥
*आमि जरा-ग्रस्त —मैं वृद्धावस्था के कारण प्राय: अक्षम हूँ; निकटे —अत्यन्त निकट; जानिया —जानता हूँ; मरण —मृत्यु की सम्भावना; अन्त्य —अन्तिम; कोनो कोनो —कुछ; लीला —लीलाओं का; करियाछि वर्णन —मैंने वर्णन कर दिया है।*


### अनुवाद
अब मैं वृद्धावस्था के कारण प्राय: अक्षम हूँ और जानता हूँ कि किसी भी क्षण मेरी मृत्यु हो सकती है। इसलिए मैं अन्त्य-लीला के कुछ अंशों का पहले ही वर्णन कर चुका हूँ।


### तात्पर्य
श्रील कृष्णदास कविराज गोस्वामी के पदचिह्नों पर चलते हुए मैं भी श्रीमद्भागवत का जितनी जल्दी हो सके अनुवाद करने का प्रयास कर रहा हूँ। किन्तु अपने आपको वृद्ध तथा वातरोग से अक्षमप्राय जानते हुए मैंने समस्त ग्रन्थों के सार श्रीमद्भागवत के दशम स्कंध का सारांश के रूप में पहले ही अंग्रेजी में अनुवाद कर दिया है। मैंने सत्तर वर्ष की आयु में कृष्णभावनामृत आन्दोलन प्रारम्भ किया। अब मैं अठहत्तर वर्ष का हूँ, अत: मेरी मृत्यु निकट है। मैं श्रीमद्भागवत का अनुवाद यथाशीघ्र समाप्त करने का प्रयास कर रहा हूँ, किन्तु इसे समाप्त करने से पहले ही मैंने अपने पाठकों को लीला पुरुषोत्तम भगवान् श्रीकृष्ण नामक पुस्तक भेंट कर दी है, जिससे यदि सम्पूर्ण कार्य समाप्त करने के पूर्व में मर जाऊँ, तो वे इस पुस्तक का आनन्द प्राप्त कर सकें, जो कि श्रीमद्भागवत का सार है।


## Verse an.1.12
पूर्व-लिखित ग्रन्थ-सूत्र-अनुसारे ।
येइ नाहि लिखि, ताहा लिखिये विस्तारे ॥१२॥
*पूर्व-लिखित —इससे पहले लिखे हुए; ग्रन्थ-सूत्र —लीलाओं के सूत्र; अनुसारे —के अनुसार; येइ —जो कुछ; नाहि लिखि —मैंने उल्लेख नहीं किया; ताहा —वह सब; लिखिये —मैं लिखूँगा (वर्णन करूँगा); विस्तारे —विस्तृत रूप से।*


### अनुवाद
इसके पूर्वलिखित सूत्रों के अनुसार मैंने जो कुछ उल्लेख नहीं किया, उसका विस्तार से वर्णन करूँगा।


## Verse an.1.13
वृन्दावन हैते प्रभु नीलाचले आइला ।
स्वरूप-गोसाञि गौड़े वार्ता पाठाइला ॥१३॥
*वृन्दावन हैते —वृन्दावन से; प्रभु —श्री चैतन्य महाप्रभु; नीलाचले आइला —नीलाचल, जगन्नाथ पुरी वापस आये; स्वरूप-गोसाञि —स्वरूप दामोदर; गौड़े —बंगाल में; वार्ता पाठाइला —खबर भेज दी।*


### अनुवाद
जब श्री चैतन्य महाप्रभु वृन्दावन से जगन्नाथ पुरी लौटे, तो स्वरूप दामोदर गोसांइ ने तुरन्त ही महाप्रभु के आने का समाचार बंगाल के भक्तों को भेज दिया।


## Verse an.1.14
शुनि’ शची आनन्दित, सब भक्त-गण ।
सबे मिलि’ नीलाचले करिला गमन ॥१४॥
*शुनि’ —यह सुनकर; शची —माता शची; आनन्दित —अत्यन्त प्रसन्न; सब भक्त-गण —तथा नवद्वीप के अन्य सारे भक्तगण; सबे मिलि’ —सभी मिलकर; नीलाचले —जगन्नाथ पुरी; करिला गमन —प्रस्थान किया।*


### अनुवाद
यह समाचार सुनकर माता शची तथा नवद्वीप के अन्य सारे भक्त परम प्रसन्न थे और वे सभी मिलकर नीलाचल (जगन्नाथ पुरी) के लिए चल पड़े।


## Verse an.1.15
कुलीन-ग्रामी भक्त आर यत खण्ड-वासी ।
आचार्य शिवानन्द सने मिलिला सबे आसि’ ॥१५॥
*कुलीन-ग्रामी —कुलीन ग्राम नामक गाँव के निवासी; भक्त —भक्त; आर —तथा; यत —सभी; खण्ड-वासी —श्रीखण्ड के सभी निवासी; आचार्य —अद्वैत आचार्य; शिवानन्द —शिवानन्द सेन; सने —एक साथ; मिलिला —मिले; सबे आसि’ —सभी आकर।*


### अनुवाद
इस तरह कुलीन ग्राम तथा श्रीखण्ड के सारे भक्त एवं अद्वैत आचार्य एकसाथ शिवानन्द सेन से मिलने आये।


## Verse an.1.16
शिवानन्द करे सबार घाटि समाधान ।
सबारे पालन करे, देय वासा-स्थान ॥१६॥
*शिवानन्द —शिवानन्द; करे —करते हैं; सबार —सभी के; घाटि —यात्रा की; समाधान —व्यवस्था; सबारे —सभी का; पालन —पालन; करे —करते हैं; देय —देते हैं; वासा-स्थान —रिहायशी कमरे।*


### अनुवाद
शिवानन्द सेन ने यात्रा की व्यवस्था की। उन्होंने हर एक का भरण-पोषण किया और हर एक को निवासस्थान दिया।


## Verse an.1.17
एक कुक्कुर चले शिवानन्द-सने ।
भक्ष्य दिया लञा चले करिया पालने ॥१७॥
*एक —एक; कुक्कुर —कुत्ता; चले —जाता है; शिवानन्द-सने —शिवानन्द सेन के साथ; भक्ष्य —भोजन; दिया —देते हुए; लञा —साथ लेकर; चले —जाते हैं; करिया पालने —उसका भरण-पोषण करते हैं।*


### अनुवाद
जगन्नाथ पुरी जाते समय शिवानन्द सेन ने अपने साथ एक कुत्ते को चलने दिया। वे उसे खाने को भोजन देते थे और उसका भरण-पोषण करते थे।


## Verse an.1.18
एक-दिन एक-स्थाने नदी पार हैते ।
उड़िया नाविक कुक्कुर ना चड़ाय नौकाते ॥१८॥
*एक-दिन —एक दिन; एक-स्थाने —एक स्थान पर; नदी —एक नदी; पार —पार करने; हैते —के लिए; उड़िया नाविक —एक उड़िया (उड़िसा के) नाविक ने; कुक्कुर —कुत्ते को; ना चड़ाय —चढ़ने नहीं देता; नौकाते —नाव पर।*


### अनुवाद
एक दिन जब शिवानन्द को नदी पार करनी थी, तो एक उड़िया नाविक ने कुत्ते को नाव पर नहीं चढ़ने दिया।


## Verse an.1.19
कुक्कुर रहिला,——शिवानन्द दु:खी हैला ।
दश पण कड़ि दिया कुक्कुरे पार कैला ॥१९॥
*कुक्कुर रहिला —कुत्ता पीछे रह गया; शिवानन्द दु:खी हैला —शिवानन्द अत्यन्त दु:खी हुए; दश पण —दस पण; कड़ि —छोटे शंख (कौड़ियाँ); दिया —देकर; कुक्कुरे —कुत्ते को; पार कैला —नदी पार करवाने के लिए।*


### अनुवाद
शिवानन्द दु:खी थे कि कुत्ता पीछे छूट रहा है, इसलिए उन्होंने कुत्ते को नदी पार ले जाने के लिए दस पण कौड़ियाँ उस नाविक को दीं।


### तात्पर्य
एक पण अस्सी कौड़ियों के बराबर होता है। पहले, यहाँ तक कि पचास-साठ वर्ष पूर्व भी, भारत में कागज की मुद्रा (नोट) नहीं थी। सिक्के प्राय: सोने, चाँदी तथा ताँबे के बनते थे, निम्न धातु के नहीं बनते थे। दूसरे शब्दों में, विनिमय का माध्यम सचमुच कोई कीमती वस्तु होती थी। चार कौड़ि का एक गण्डा होता था और बीस गण्डे का एक पण होता था। यह कौड़ि विनिमय का भी माध्यम थी। इसलिए शिवानन्द सेन ने कुत्ते के लिए दश पण अर्थात् ८०० कौड़ि दी। उन दिनों एक पैसे को भी छोटी-छोटी कौड़ियों में विभाजित किया जाता था। किन्तु आजकल वस्तुओं के मूल्य इतने बढ़ गये हैं कि एक पैसे के बदले में कुछ नहीं मिलता। किन्तु उन दिनों एक पैसे से एक परिवार के लिए पर्याप्त शाक-सब्जी खरीदी जा सकती थी। यहाँ तक कि तीस वर्ष पूर्व भी पूरे परिवार के एक दिन के लिए एक पैसे से पर्याप्त शाक-सब्जी खरीदी जा सकती थी।


## Verse an.1.20
एक-दिन शिवानन्दे घाटियाले राखिला ।
कुक्कुरके भात दिते सेवक पासरिला ॥२०॥
*एक-दिन —एक दिन; शिवानन्दे —शिवानन्द सेन को; घाटियाले —एक शुल्क संग्राहक ने; राखिला —रोक लिया; कुक्कुरके —कुत्ते को; भात दिते —भात देना; सेवक —एक सेवक; पासरिला —भूल गया।*


### अनुवाद
एक दिन जब एक शुल्क संग्राहक ने शिवानन्द को रोक लिया, तो उनका नौकर उस कुत्ते को पकाया चावल (भात) देना भूल गया।


## Verse an.1.21
रात्रे आसि’ शिवानन्द भोजनेर काले ।
‘कुक्कुर पाञाछे भात?’——सेवके पुछिले ॥२१॥
*रात्रे आसि’ —रात में लौटकर; शिवानन्द —शिवानन्द सेन ने; भोजनेर काले —भोजन करते समय; कुक्कुर —कुत्ते को; पाञाछे —मिला या नहीं; भात —भोजन; सेवके —सेवक से; पुछिले —पूछा।*


### अनुवाद
रात में, जब शिवानन्द सेन लौटे और भोजन कर रहे थे, तो उन्होंने अपने नौकर से पूछा कि कुत्ते को भोजन मिला या नहीं।


## Verse an.1.22
कुक्कुर नाहि पाय भात शुनि’ दु:खी हैला ।
कुक्कुर चाहिते दश-मनुष्य पाठाइला ॥२२॥
*कुक्कुर —कुत्ते को; नाहि —नहीं; पाय —प्राप्त हुआ; भात —भात (चावल); शुनि’ —यह सुनकर; दु:खी हैला —शिवानन्द सेन अत्यन्त दु:खी हुए; कुक्कुर चाहिते —कुत्ते को ढूँढने के लिए; दश-मनुष्य —दस लोग; पाठाइला —भेजे।*


### अनुवाद
जब उन्हें ज्ञात हुआ कि उनकी अनुपस्थिति में कुत्ते को भोजन नहीं दिया गया, तो वे अत्यन्त दु:खी हुए। तब उन्होंने तुरन्त उस कुत्ते को ढूँढने के लिए दस व्यक्ति भेजे।


## Verse an.1.23
चाहिया ना पाइल कुक्कुर, लोक सब आइला ।
दु:खी हञा शिवानन्द उपवास कैला ॥२३॥
*चाहिया —ढूँढने पर; ना —नहीं; पाइल —खोज सके; कुक्कुर —कुत्ते को; लोक सब आइला —सभी लोग वापस आ गये; दु:खी हञा —दु:खी होकर; शिवानन्द —शिवानन्द सेन ने; उपवास —उपवास; कैला —किया।*


### अनुवाद
जब लोग असफल होकर लौट आये, तो शिवानन्द सेन अत्यन्त दु:खी हुए और उस रात उन्होंने उपवास किया।


## Verse an.1.24
प्रभाते कुक्कुर चाहि’ काँहा ना पाइल ।
सकल वैष्णवेर मने चमत्कार हैल ॥२४॥
*प्रभाते —प्रात: काल में; कुक्कुर —कुत्ते की; चाहि’ —खोज की; काँहा —कहीं भी; ना पाइल —नहीं पाया; सकल वैष्णवेर —सभी उपस्थित वैष्णवों के; मने —मनों में; चमत्कार हैल —अत्यन्त आश्चर्य हुआ।*


### अनुवाद
उन्होंने प्रात:काल कुत्ते की खोज की, किन्तु वह कहीं नहीं मिला। इससे सारे वैष्णव अत्यन्त चकित हुए।


### तात्पर्य
कुत्ते के प्रति शिवानन्द सेन का लगाव उस पशु के लिए महान् वरदान सिद्ध हुआ। यह कुत्ता आवारा कुत्ता प्रतीत होता है। चूँकि जब शिवानन्द सेन अपनी टोली सहित जगन्नाथ पुरी जा रहे थे, तब यह उनके साथ चल पड़ा था; इसलिए उन्होंने इसे अपनी टोली में सम्मिलित करके उसका भी पालन उसी तरह से किया, जिस तरह वे अन्य भक्तों का कर रहे थे। ऐसा प्रतीत होता है कि यद्यपि एक बार इस कुत्ते को नाव में नहीं चढ़ने दिया गया, किन्तु शिवानन्द ने इसे पीछे नहीं छोड़ा; अपितु नाविक को धन देकर उसे नदी पार कराने के लिए राजी किया था। फिर जब नौकर इस कुत्ते को खाना खिलाना भूल गया और वह अदृश्य हो गया, तो शिवानन्द ने अत्यन्त चिन्तित होने के कारण उसे ढूँढने के लिए दस व्यक्तियों को भेजा भी। जब वे उसे नहीं ढूँढ पाये, तो शिवानन्द ने उपवास किया। इस तरह ऐसा लगता है कि, हो न हो, शिवानन्द उस कुत्ते के प्रति अनुरक्त हो चुके थे।

जैसाकि अगले श्लोकों से विदित होगा, इस कुत्ते को श्री चैतन्य महाप्रभु की कृपा प्राप्त हुई और यह तुरन्त वैकुण्ठ को प्राप्त हुआ, जिससे वहाँ नित्य भक्त बन सका। इसीलिए श्रील भक्तिविनोद ठाकुर ने गाया है: तुमि त’ ठाकुर, तोमार कुक्कुर, बलिया जानह मोरे ( शरणागति १९)। इस प्रकार वे वैष्णव का कुत्ता बनना चाहते हैं। ऐसे अन्य अनेक उदाहरण हैं, जब वैष्णव का पालतू पशु वैकुण्ठ लोक को प्राप्त हुआ। वैष्णव का किसी भी प्रकार से प्रिय बनने का ऐसा ही लाभ मिलता है। श्रील भक्तिविनोद ठाकुर ने यह भी गाया है— कीट-जन्म हउ यथा तुया दास ( शरणागति ११)। बारम्बार जन्म लेने में कोई हानि नहीं है। हाँ, हमारी एकमात्र इच्छा किसी वैष्णव की देखरेख में जन्म लेने की होनी चाहिए। सौभाग्यवश हमें ऐसे वैष्णव पिता से जन्म लेने का अवसर मिला, जिन्होंने बहुत ही अच्छे ढंग से हमारी देखरेख की। उन्होंने श्रीमती राधारानी से विनय की कि भविष्य में हम श्रीकृष्ण की नित्य संगिनी के दास बनें। इस तरह हम येनकेन प्रकारेण उस सेवा में लगे हुए हैं। इससे हम इस निष्कर्ष पर पहुँचते हैं कि कुत्ते के रूप में भी हमें वैष्णव की शरण लेनी चाहिए। इससे जो लाभ होगा, वह किसी वैष्णव के संरक्षण में उच्च भक्त को मिलने वाले लाभ जैसा ही होगा।


## Verse an.1.25
उत्कण्ठाय चलि’ सबे आइला नीलाचले ।
पूर्ववत् महाप्रभु मिलिला सकले ॥२५॥
*उत्कण्ठाय —अत्यन्त चिन्तित होकर; चलि’ —चलकर; सबे —सभी भक्त; आइला नीलाचले —नीलाचल, जगन्नाथ पुरी आ गये; पूर्ववत् —सदा की तरह; महाप्रभु —श्री चैतन्य महाप्रभु; मिलिला सकले —उन सब से मिले।*


### अनुवाद
इस प्रकार वे सभी अत्यन्त चिन्तित होकर जगन्नाथ पुरी पैदल आये, जहाँ श्री चैतन्य महाप्रभु सदा की तरह उनसे मिले।


## Verse an.1.26
सबा लञा कैला जगन्नाथ दरशन ।
सबा लञा महाप्रभु करेन भोजन ॥२६॥
*सबा लञा —उन सबको लेकर; कैला —किया; जगन्नाथ दरशन —जगन्नाथ मन्दिर का दर्शन; सबा लञा —उन सबके साथ; महाप्रभु —श्री चैतन्य महाप्रभु ने; करेन भोजन —भोजन किया।*


### अनुवाद
श्री चैतन्य महाप्रभु उनके साथ भगवान् का दर्शन करने मन्दिर में गये और उस दिन उन्होंने सभी भक्तों के साथ भोजन भी किया।


## Verse an.1.27
पूर्ववत् सबारे प्रभु पाठाइला वासा-स्थाने ।
प्रभु-ठाञि प्रात:-काले आइला आर दिने ॥२७॥
*पूर्ववत् —पहले की तरह ही; सबारे —सब को; प्रभु —भगवान् श्री चैतन्य महाप्रभु ने; पाठाइला —भेज दिया; वासा-स्थाने —उनके निवासस्थानों में; प्रभु-ठाञि —चैतन्य महाप्रभु के स्थान में; प्रात:-काले —प्रात: काल; आइला —वे आये; आर दिने —अगले दिन।*


### अनुवाद
पहले की ही तरह महाप्रभु ने उन सबको आवासीय कक्ष दिये और अगले दिन प्रात:काल सारे भक्त महाप्रभु को मिलने आये।


## Verse an.1.28
आसिया देखिल सबे सेइ त कुक्कुरे ।
प्रभु-पाशे वसियाछे किछु अल्प-दूरे ॥२८॥
*आसिया —आकर; देखिल —उन्होंने देखा; सबे —सभी ने; सेइ त कुक्कुरे —वही कुत्ता; प्रभु-पाशे —भगवान् श्री चैतन्य महाप्रभु के समीप; वसियाछे —बैठा हुआ था; किछु अल्प-दूरे —महाप्रभु से कुछ ही दूरी पर।*


### अनुवाद
जब सारे भक्त श्री चैतन्य महाप्रभु के स्थान पर आये, तो उन्होंने उसी कुत्ते को महाप्रभु से कुछ ही दूरी पर बैठा हुआ देखा।


## Verse an.1.29
प्रसाद नारिकेल-शस्य देन फेलाञा ।
‘राम’ ‘कृष्ण’ ‘हरि’ कह’——बलेन हासिया ॥२९॥
*प्रसाद —प्रसाद; नारिकेल-शस्य —हरे नारियल का गूदा; देन —देते हैं; फेलाञा —फेंककर; राम —भगवान् रामचन्द्र; कृष्ण —श्रीकृष्ण; हरि —हरि का पवित्र नाम; कह’ —का उच्चारण करो; बलेन —श्री चैतन्य महाप्रभु कहते हैं; हासिया —हँसते हुए।*


### अनुवाद
श्री चैतन्य महाप्रभु उस कुत्ते के सामने हरे नारियल के गूदे का प्रसाद फेंक रहे थे। अपने ढंग से हँसते हुए, वे कुत्ते से कह रहे थे, ‘‘‘राम, ‘कृष्ण’ तथा ‘हरि’ नाम का उच्चारण करो।’’


## Verse an.1.30
शस्य खाय कुक्कुर, ‘कृष्ण’ कहे बार बार ।
देखिया लोकेर मने हैल चमत्कार ॥३०॥
*शस्य खाय —हरे नारियल का गूदा खाकर; कुक्कुर —कुत्ते को; कृष्ण —कृष्ण का पवित्र नाम; कहे —उच्चारण करते; बार बार —बारम्बार; देखिया —यह देखकर; लोकेर —सभी लोगों के; मने —मनों में; हैल —हुआ; चमत्कार —आश्चर्य।*


### अनुवाद
कुत्ते को हरे नारियल का शस्य खाते और बारम्बार ‘‘कृष्ण,’’ ‘‘कृष्ण’’ का उच्चारण करते देखकर वहाँ उपस्थित सारे भक्त अत्यधिक आश्चर्यचकित हुए।


## Verse an.1.31
शिवानन्द कुक्कुर देखि’ दण्डवत्कैला ।
दैन्य करि’ निज अपराध क्षमाइला ॥३१॥
*शिवानन्द —शिवानन्द सेन ने; कुक्कुर —कुत्ते को; देखि’ —वहाँ देखकर; दण्डवत् कैला —नमस्कार किया; दैन्य करि’ —सहज दीनता प्रदर्शित करते हुए; निज —अपने; अपराध —अपराधों के लिए; क्षमाइला —क्षमायाचना की।*


### अनुवाद
जब शिवानन्द ने कुत्ते को उस तरह बैठे तथा कृष्ण-नाम का उच्चारण करते देखा, तो उन्होंने अपनी सहज दीनतावश तुरन्त ही कुत्ते को दण्डवत प्रणाम किया, जिससे उसके प्रति किये गये अपराध क्षमा हो जाएँ।


## Verse an.1.32
आर दिन केह तार देखा ना पाइला ।
सिद्ध-देह पाञा कुक्कुर वैकुण्ठेते गेला ॥३२॥
*आर दिन —अगले दिन; केह —उन सभी ने; तार —उस कुत्ते को; देखा ना पाइला —नहीं देखा; सिद्ध-देह पाञा —आध्यात्मिक देह प्राप्त करके; कुक्कुर —वह कुत्ता; वैकुण्ठेते गेला —वैकुण्ठ लोक चला गया था।*


### अनुवाद
अगले दिन किसी ने उस कुत्ते को नहीं देखा, क्योंकि उसे आध्यात्मिक शरीर प्राप्त हो चुका था और वह वैकुण्ठ चला गया था।


### तात्पर्य
यह साधु-संग का फल है कि श्री चैतन्य महाप्रभु की संगति तथा भगवद्धाम की प्राप्ति हो सकी। वैष्णव की कृपा से यह फल कुत्ते के लिए भी सम्भव है। इसलिए मनुष्य जीवन में हर व्यक्ति को भक्तों की संगति करने के लिए प्रेरित किया जाना चाहिए। थोड़ी-सी सेवा करके—कीर्तन तथा नृत्य की बात जाने दें, यहाँ तक कि प्रसाद खाकर हर व्यक्ति वैकुण्ठ लोक को प्राप्त हो सकता है। इसलिए यह अनुरोध है कि इस्कॉन समुदाय के हमारे सारे भक्त शुद्ध वैष्णव बनें, जिससे उनकी कृपा से उनके बिना जाने ही विश्व के सारे लोग वैकुण्ठ लोक चले जाएँ। हर व्यक्ति को प्रसाद प्राप्त करने का अवसर देना चाहिए और इस तरह हरे कृष्ण के पवित्र नाम का कीर्तन तथा भाव में नृत्य करने के लिए भी प्रेरित करना चाहिए। इन तीनों विधियों से, भले ही वे किसी ज्ञान या शिक्षा के बिना ही सम्पन्न क्यों न हों, एक पशु तक भगवद्धाम चला गया।


## Verse an.1.33
ऐछे दिव्य-लीला करे शचीर नन्दन ।
कुक्कुरके कृष्ण कहाञा करिला मोचन ॥३३॥
*ऐछे —इस प्रकार की; दिव्य-लीला —दिव्य लीलाएँ; करे —करते हैं; शचीर नन्दन —शची माता के पुत्र; कुक्कुरके —एक कुत्ते तक को; कृष्ण कहाञा —‘‘कृष्ण’’ नाम का उच्चारण करने के लिए प्रेरित करके; करिला मोचन —उसका उद्धार कर दिया।*


### अनुवाद
शची माता के पुत्र श्री चैतन्य महाप्रभु की दिव्य लीलाएँ ऐसी ही हैं। उन्होंने एक कुत्ते तक को हरे कृष्ण महामन्त्र का उच्चारण करने के लिए प्रेरित करके उसका उद्धार कर दिया।


## Verse an.1.34
एथा प्रभु-आज्ञाय रूप आइला वृन्दावन ।
कृष्ण-लीला-नाटक करिते हैल मन ॥३४॥
*एथा —इसी बीच; प्रभु-आज्ञाय —श्री चैतन्य महाप्रभु के आदेश पर; रूप —रूप गोस्वामी; आइला —आये; वृन्दावन —वृन्दावन; कृष्ण-लीला-नाटक —भगवान् कृष्ण की लीलाओं से सम्बन्धित नाटक; करिते —लिखने का; हैल —हुआ; मन —मन।*


### अनुवाद
इस बीच श्री चैतन्य महाप्रभु के आदेशानुसार श्रील रूप गोस्वामी वृन्दावन लौट आये। उन्होंने भगवान् कृष्ण की लीलाओं से सम्बन्धित नाटक लिखने की इच्छा की।


## Verse an.1.35
वृन्दावने नाटकेर आरम्भ करिला ।
मङ्गलाचरण ‘नान्दी-श्लोक’ तथाइ लिखिला ॥३५॥
*वृन्दावने —वृन्दावन में; नाटकेर —नाटक का; आरम्भ —प्रारम्भ; करिला —लिखा; मङ्गलाचरण —मंगलाचरण; नान्दी-श्लोक —नान्दी श्लोक; तथाइ —वहाँ; लिखिला —उन्होंने लिखा।*


### अनुवाद
वृन्दावन में रूप गोस्वामी ने एक नाटक लिखना प्रारम्भ किया। विशेषतया उन्होंने मगंलाचरण सूचक नान्दी श्लोक की रचना की।


### तात्पर्य
श्रील भक्तिसिद्धान्त सरस्वती ठाकुर ने नाटक चन्द्रिका से उद्‍‌धृत किया है, जहाँ लिखा गया है:

इसी प्रकार साहित्य दर्पण (श्लोक २८२) के छठे अध्याय में कहा गया है:

नाटक का प्रारम्भिक अंश जो सौभाग्य का आवाहन करने के लिए लिखा जाता है, वह नान्दी श्लोक कहलाता है।


## Verse an.1.36
पथे चलि’ आइसे नाटकेर घटना भाविते ।
कड़चा करिया किछु लागिला लिखिते ॥३६॥
*पथे चलि’ —मार्ग में चलते; आइसे —जाते हुए; नाटकेर —नाटक की; घटना —घटनाओं को; भाविते —विचार करते हुए; कड़चा करिया —टिप्पणियाँ बना ली; किछु —कुछ; लागिला लिखिते —लिखना भी प्रारम्भ कर दिया।*


### अनुवाद
गौड़देश जाते हुए रूप गोस्वामी सोच रहे थे कि नाटक की घटना को किस तरह लिखा जाए। इस तरह उन्होंने कुछ टिप्पणियाँ बना ली थीं और लिखना भी प्रारम्भ कर दिया।


## Verse an.1.37
एइ-मते दुइ भाइ गौड़-देशे आइला ।
गौड़े आसि’ अनुपमेर गङ्गा-प्राप्ति हैला ॥३७॥
*एइ-मते —इस प्रकार; दुइ भाइ —रूप गोस्वामी तथा उनका छोटा भाई अनुपम; गौड़-देशे आइला —बंगाल पहुँचे, जो गौड़ देश के नाम से विख्यात है; गौड़े आसि’ —गौड़ पहुँचकर; अनुपमेर —अनुपम को; गङ्गा-प्राप्ति हैला —माँ गंगा की शरण प्राप्त हो गई (देहान्त हो गया)।*


### अनुवाद
इस तरह रूप तथा अनुपम दोनों भाई बंगाल पहुँचे, किन्तु जब वे वहाँ पहुँच गये, तो अनुपम का देहान्त हो गया।


### तात्पर्य
पूर्व काल में जब कोई व्यक्ति मरता था, तो साधारणतया यही कहा जाता था कि उसे माता गंगा की शरण प्राप्त हो गई, चाहे वह गंगा तट पर न भी मरा हो। हिन्दुओं में प्रथा है कि मरणासन्न व्यक्ति को पास के गंगा-तट पर ले जाया जाता है। क्योंकि ऐसा माना जाता है कि यदि कोई व्यक्ति गंगा के तट पर मरता है, तो उसका आत्मा भगवान् विष्णु के चरणकमलों को प्राप्त करता है क्योंकि गंगाजी भगवान् के चरणकमलों से निकलती हैं।


## Verse an.1.38
रूप-गोसाञि प्रभु-पाशे करिला गमन ।
प्रभुरे देखिते ताँर उत्कण्ठित मन ॥३८॥
*रूप-गोसाञि —रूप गोस्वामी; प्रभु-पाशे —श्री चैतन्य महाप्रभु के स्थान में; करिला गमन —प्रस्थान किया; प्रभुरे देखिते —भगवान् श्री चैतन्य महाप्रभु के दर्शन के लिए; ताँर —उनका; उत्कण्ठित —उत्सुक था; मन —मन।*


### अनुवाद
तब रूप गोस्वामी ने श्री चैतन्य महाप्रभु का दर्शन करने के लिए प्रस्थान किया, क्योंकि वे उनके दर्शन के लिए अत्यन्त उत्सुक थे।


## Verse an.1.39
अनुपमेर लागि’ ताँर किछु विलम्ब हइल ।
भक्त-गण-पाश आइला, लाग्ना पाइल ॥३९॥
*अनुपमेर लागि’ —अनुपम के देहान्त के कारण; ताँर —रूप गोस्वामी को; किछु —कुछ; विलम्ब —देरी; हइल —हो गई थी; भक्त-गण-पाश —बंगाल के भक्तों के पास; आइला —आये; लाग् ना पाइल —वे उनसे सम्पर्क नहीं कर पाये।*


### अनुवाद
अनुपम के देहान्त के कारण कुछ देरी हो गई थी, इसलिए जब रूप गोस्वामी भक्तों से मिलने बंगाल गये, तो वे उनसे सम्पर्क नहीं कर पाये, क्योंकि वे पहले ही चले गये थे।


## Verse an.1.40
उड़िया-देशे ‘सत्यभामा-पुर’-नामे ग्राम ।
एक रात्रि सेइ ग्रामे करिला विश्राम ॥४०॥
*उड़िया-देशे —उड़ीसा प्रान्त में; सत्यभामा-पुर —सत्यभामा पुर; नामे —नामक; ग्राम —एक गाँव; एक रात्रि —एक रात; सेइ ग्रामे —उसी गाँव में; करिला विश्राम —उन्होंने विश्राम किया।*


### अनुवाद
उड़ीसा प्रान्त में सत्यभामापुर नामक एक गाँव है। श्रील रूप गोस्वामी ने जगन्नाथ पुरी जाते समय उसी गाँव में एक रात विश्राम किया।


### तात्पर्य
उड़ीसा के कटक जिले में सत्यभामापुर नामक एक स्थान है। यह जानकादेइपुर गाँव के निकट है।


## Verse an.1.41
रात्रे स्वप्ने देखे,——एक दिव्य-रूपा नारी ।
सम्मुखे आसिया आज्ञा दिला बहु कृपा करि’ ॥४१॥
*रात्रे —रात में; स्वप्ने देखे —उन्होंने स्वप्न देखा; एक —एक; दिव्य-रूपा नारी —दिव्य सुन्दर स्त्री; सम्मुखे आसिया —उनके समक्ष आकर; आज्ञा दिला —आदेश दिया; बहु कृपा करि’ —उन पर कृपा करके।*


### अनुवाद
सत्यभामापुर में विश्राम करते समय उन्होंने स्वप्न देखा कि एक दिव्य सुन्दरी स्त्री उनके समक्ष आई और कृपा करके उन्हें यह आदेश दिया।


## Verse an.1.42
‘‘आमार नाटक पृथक् करह रचन ।
आमार कृपाते नाटक हैबे विलक्षण’’ ॥४२॥
*आमार नाटक —मुझ पर नाटक; पृथक् करह रचन —अलग से लिखो; आमार कृपाते —मेरी कृपा से; नाटक —नाटक; हैबे —होगा; विलक्षण —अद्वितीय सुन्दर।*


### अनुवाद
उसने कहा, ‘‘तुम मेरे ऊपर एक अलग नाटक लिखो। मेरी कृपा से यह अद्वितीय सुन्दर होगा।’’


## Verse an.1.43
स्वप्न देखि’ रूप-गोसाञि करिला विचार ।
सत्यभामार आज्ञा——पृथक् नाटक करिबार ॥४३॥
*स्वप्न देखि’ —स्वप्न देखने के बाद; रूप-गोसाञि —रूप गोस्वामी ने; करिला विचार —विचार किया; सत्यभामार आज्ञा —श्रीमती सत्यभामा का आदेश; पृथक् नाटक करिबार —एक अलग नाटक लिखने का।*


### अनुवाद
इस स्वप्न के बाद श्रील रूप गोस्वामी ने विचार किया, ‘‘यह तो सत्यभामा का आदेश है कि मैं उनके लिए एक अलग नाटक लिखूँ।


## Verse an.1.44
व्रज-पुर-लीला एकत्र करियाछि घटना ।
दुइ भाग करि’ एबे करिमु रचना ॥४४॥
*व्रज-पुर-लीला —भगवान् कृष्ण के व्रज तथा द्वारका की लीलाएँ; एकत्र —एक ही पुस्तक में; करियाछि —मैंने संकलित की हैं; घटना —सभी घटनाएँ; दुइ भाग करि’ —दो अलग नाटकों में विभाजित करके; एबे —अब; करिमु रचना —मैं लिखूँगा।*


### अनुवाद
‘‘मैंने भगवान् कृष्ण द्वारा वृन्दावन तथा द्वारका में सम्पन्न सारी लीलाओं को एक ही पुस्तक में संकलित किया है। अब मुझे उन्हें दो नाटकों में विभाजित करना होगा।’’


## Verse an.1.45
भाविते भाविते शीघ्र आइला नीलाचले ।
आसि’ उत्तरिला हरिदास-वासा-स्थले ॥४५॥
*भाविते भाविते —सोचते हुए; शीघ्र —बहुत जल्दी; आइला नीलाचले —नीलाचल (जगन्नाथ पुरी) पहुँच गये; आसि’ —आकर; उत्तरिला —पहुँच गये; हरिदास-वासा-स्थले —वह स्थान जहाँ हरिदास ठाकुर रहते थे।*


### अनुवाद
इस तरह विचारमग्न होकर वे शीघ्र ही जगन्नाथ पुरी पहुँच गये। वहाँ आकर वे हरिदास ठाकुर की कुटिया में जा पहुँचे।


## Verse an.1.46
हरिदास-ठाकुर ताँरे बहु-कृपा कैला ।
‘तुमि आसिबे,——मोरे प्रभु ये कहिला’ ॥४६॥
*हरिदास-ठाकुर —हरिदास ठाकुर ने; ताँरे —उनके प्रति; बहु-कृपा कैला —अत्यन्त प्रेम तथा कृपावश अत्यधिक स्नेह दर्शाया; तुमि आसिबे —तुम आओगे; मोरे —मुझे; प्रभु —श्री चैतन्य महाप्रभु ने; ये —यह; कहिला —सूचित कर दिया था।*


### अनुवाद
हरिदास ठाकुर ने प्रेम तथा कृपावश श्रील रूप गोस्वामी को बतलाया, ‘‘श्री चैतन्य महाप्रभु ने पहले ही मुझे सूचित कर दिया है कि तुम यहाँ आओगे।’’


## Verse an.1.47
‘उपल-भोग’ देखि’ हरिदासेरे देखिते ।
प्रतिदिन आइसेन, प्रभु आइला आचम्बिते ॥४७॥
*उपल-भोग —दोपहर के समय भगवान् जगन्नाथ को भोजन अर्पण; देखि’ —देखकर; हरिदासेरे देखिते —हरिदास ठाकुर को मिलने; प्रतिदिन —प्रतिदिन; आइसेन —आते; प्रभु —श्री चैतन्य महाप्रभु; आइला —वहाँ पहुँच गये; आचम्बिते —अचानक ही।*


### अनुवाद
जगन्नाथ मन्दिर में उपल भोग उत्सव देखने के बाद श्री चैतन्य महाप्रभु नियमित रूप से प्रतिदिन हरिदास को मिलने आते थे। अत: वे सहसा वहाँ आ पहुँचे।


## Verse an.1.48
‘रूप दण्डवत् करे’,——हरिदास कहिला ।
हरिदासे मिलि’ प्रभु रूपे आलिङ्गिला ॥४८॥
*रूप —रूप गोस्वामी; दण्डवत् करे —आपको प्रणाम करता है; हरिदास कहिला —हरिदास ने श्री चैतन्य महाप्रभु को सूचित किया; हरिदासे मिलि’ —हरिदास से मिलकर; प्रभु —श्री चैतन्य महाप्रभु ने; रूपे आलिङ्गिला —रूप गोस्वामी को आलिंगन किया।*


### अनुवाद
जब महाप्रभु वहाँ आये, तो रूप गोस्वामी ने तुरन्त उन्हें नमस्कार किया। हरिदास ने महाप्रभु को सूचित किया, ‘‘यह रूप गोस्वामी आपको नमस्कार कर रहा है,’’ और महाप्रभु ने उनका आलिंगन किया।


## Verse an.1.49
हरिदास-रूपे लञा प्रभु वसिला एक-स्थाने ।
कुशल-प्रश्न, इष्ट-गोष्ठी कैला कत-क्षणे ॥४९॥
*हरिदास-रूपे —हरिदास ठाकुर तथा रूप गोस्वामी; लञा —के साथ; प्रभु —श्री चैतन्य महाप्रभु; वसिला —बैठ गये; एक-स्थाने —एक स्थान पर; कुशल-प्रश्न —कुशलता के समाचार; इष्ट-गोष्ठी —आपस में चर्चाएँ; कैला कत-क्षणे —कुछ समय तक परस्पर करते रहे।*


### अनुवाद
तब श्री चैतन्य महाप्रभु हरिदास तथा रूप गोस्वामी के पास बैठ गये। उन सबने एक-दूसरे से कुशल समाचार पूछे और तब कुछ समय तक परस्पर बातें करते रहे।


## Verse an.1.50
सनातनेर वार्ता यबे गोसाञि पुछिल ।
रूप कहे,——’तार सङ्गे देखा ना हइल ॥५०॥
*सनातनेर वार्ता —सनातन गोस्वामी के विषय में; यबे —जब; गोसाञि —श्री चैतन्य महाप्रभु; पुछिल —ने पूछा; रूप कहे —रूप गोस्वामी ने कहा; तार सङ्गे —उनके साथ; देखा ना हइल —मेरी भेंट नहीं हुई।*


### अनुवाद
जब श्री चैतन्य महाप्रभु ने सनातन गोस्वामी के विषय में पूछा, तो रूप गोस्वामी ने उत्तर दिया, ‘‘उनसे मेरी भेंट नहीं हुई।


## Verse an.1.51
आमि गङ्गा-पथे आइलाङ, तिंहो राज-पथे ।
अतएव आमार देखा नहिल ताँर साथे ॥५१॥
*आमि —मैं; गङ्गा-पथे —गंगा के किनारे वाले मार्ग से; आइलाङ —आया हूँ; तिंहो —वे; राज-पथे —राजमार्ग से; अतएव —इस कारण से; आमार —मेरी; देखा —भेंट; नहिल —हो नहीं पाई; ताँर साथे —उनके साथ।*


### अनुवाद
‘‘मैं गंगा-तट के मार्ग से आया हूँ, जबकि सनातन गोस्वामी सार्वजनिक मार्ग से आये हैं। इसलिए हम एक-दूसरे से मिल नहीं पाये।


## Verse an.1.52
प्रयागे शुनिलुँ,——तेंहो गेला वृन्दावने ।
अनुपमेर गङ्गा-प्राप्ति कैल निवेदने’’ ॥५२॥
*प्रयागे —प्रयाग में; शुनिलुँ —मैंने सुना; तेंहो —वे; गेला वृन्दावने —वृन्दावन चले गये हैं; अनुपमेर —अनुपम को; गङ्गा-प्राप्ति —गंगा की कृपा प्राप्त हो गई (देहान्त); कैल निवेदने —उन्होंने जानकारी दी।*


### अनुवाद
‘‘मैंने प्रयाग में सुना कि वे पहले ही वृन्दावन चले गये हैं।’’ इसके बाद रूप गोस्वामी ने अनुपम के देहान्त के विषय में महाप्रभु को जानकारी दी।


## Verse an.1.53
रूपे ताहाँ वासा दिया गोसाञि चलिला ।
गोसाञिर सङ्गी भक्त रूपेरे मिलिला ॥५३॥
*रूपे —रूप को; ताहाँ —वहाँ; वासा दिया —निवासस्थान प्रदान कर; गोसाञि चलिला —श्री चैतन्य महाप्रभु वहाँ से चले गये; गोसाञिर सङ्गी —श्री चैतन्य महाप्रभु के साथी; भक्त —सभी भक्त; रूपेरे मिलिला —रूप गोस्वामी से मिले।*


### अनुवाद
वहाँ रूप गोस्वामी को आवासीय कक्ष देकर श्री चैतन्य महाप्रभु चले गये। तब महाप्रभु के सारे भक्तों ने श्रील रूप गोस्वामी से भेंट की।


## Verse an.1.54
आर दिन महाप्रभु सब भक्त लञा ।
रूपे मिलाइला सबाय कृपा त’ करिया ॥५४॥
*आर दिन —अगले दिन; महाप्रभु —श्री चैतन्य महाप्रभु; सब —सभी; भक्त लञा —भक्तों को लेकर; रूपे मिलाइला —रूप गोस्वामी का परिचय करवाया; सबाय —उन सब पर; कृपा त’ करिया —अपनी कृपा दर्शाकर।*


### अनुवाद
अगले दिन, चैतन्य महाप्रभु रूप गोस्वामी से फिर मिले और कृपा करके अपने सारे भक्तों का उनसे परिचय कराया।


## Verse an.1.55
सबार चरण रूप करिला वन्दन ।
कृपा करि’ रूपे सबे कैला आलिङ्गन ॥५५॥
*सबार —सभी भक्तों के; चरण —चरणकमलों में; रूप —श्रील रूप गोस्वामी ने; करिला वन्दन —प्रणाम किये; कृपा करि’ —अत्यन्त कृपा करके; रूपे —रूप गोस्वामी का; सबे —सभी भक्तों ने; कैला —किया; आलिङ्गन —आलिंगन।*


### अनुवाद
श्रील रूप गोस्वामी ने उन सबके चरणकमलों पर सादर नमस्कार किया और सारे भक्तों ने अत्यन्त कृपा करके उनका आलिंगन किया।


## Verse an.1.56
‘अद्वैत नित्यानन्द, तोमरा दुइ-जने’ ।
प्रभु कहे——रूपे कृपा कर काय-मने ॥५६॥
*अद्वैत —अद्वैत आचार्य; नित्यानन्द —नित्यानन्द प्रभु; तोमरा दुइ-जने’ —आप दोनों; प्रभु कहे —भगवान् चैतन्य महाप्रभु ने कहा; रूपे —रूप गोस्वामी पर; कृपा —कृपा; कर —कीजिये; काय-मने —हार्दिक रूप से।*


### अनुवाद
श्री चैतन्य महाप्रभु ने अद्वैत आचार्य तथा नित्यानन्द प्रभु से कहा, ‘‘आप दोनों को पूरे हृदय से रूप गोस्वामी पर कृपा करनी चाहिए।


## Verse an.1.57
तोमा-दुँहार कृपाते इँहार हउ तैछे शक्ति ।
याते विवरिते पारेन कृष्ण-रस-भक्ति ॥५७॥
*तोमा-दुँहार कृपाते —आप दोनों की कृपा से; इँहार —रूप गोस्वामी को; हउ —प्राप्त हो जाए; तैछे —ऐसी; शक्ति —शक्ति; याते —जिसके द्वारा; विवरिते —वर्णन करने में; पारेन —समर्थ हो जाए; कृष्ण-रस-भक्ति —भक्ति के दिव्य रस का।*


### अनुवाद
‘‘आप दोनों की कृपा से रूप गोस्वामी इतना शक्तिशाली हो जाये कि वह भक्ति के दिव्य रस का वर्णन कर सके।’’


## Verse an.1.58
गौड़िया, उड़िया, यत प्रभुर भक्त-गण ।
सबार हइल रूप स्नेहेर भाजन ॥५८॥
*गौड़िया —बंगाल के भक्त; उड़िया —उड़ीसा के भक्त; यत —सभी; प्रभुर भक्त-गण —भगवान् श्री चैतन्य महाप्रभु के भक्त; सबार —उन सभी के; हइल —बन गये; रूप —रूप गोस्वामी; स्नेहेर भाजन —प्रेम तथा स्नेह के पात्र।*


### अनुवाद
इस तरह रूप गोस्वामी श्री चैतन्य महाप्रभु के समस्त भक्तों के स्नेह और प्रेम के पात्र बन गये, जिनमें बंगाल से आये हुए तथा उड़ीसा में रहने वाले भक्त सम्मिलित थे।


## Verse an.1.59
प्रतिदिन आसि’ रूपे करेन मिलने ।
मन्दिरे ये प्रसाद पान, देन दुइ जने ॥५९॥
*प्रतिदिन —प्रतिदिन; आसि’ —आकर; रूपे —रूप गोस्वामी से; करेन मिलने —चैतन्य महाप्रभु मिलते; मन्दिरे —जगन्नाथ मन्दिर में; ये —जो कुछ भी; प्रसाद पान —प्रसाद वे प्राप्त करते; देन —दे देते; दुइ जने —उन दोनों को, श्रील रूप गोस्वामी तथा हरिदास ठाकुर को।*


### अनुवाद
श्री चैतन्य महाप्रभु प्रतिदिन रूप गोस्वामी से मिलने जाते और मन्दिर से जो भी प्रसाद पाते, उसे वे रूप गोस्वामी तथा हरिदास ठाकुर को दे देते।


## Verse an.1.60
इष्ट-गोष्ठी दुँहा सने करि’ कत-क्षण ।
मध्याह्न करिते प्रभु करिला गमन ॥६०॥
*इष्ट-गोष्ठी —वार्तालाप; दुँहा सने —रूप गोस्वामी तथा हरिदास के साथ; करि’ —करके; कत-क्षण —कुछ समय तक; मध्य-अह्न करिते —दोपहर के नित्यकर्म करने के लिए; प्रभु —श्री चैतन्य महाप्रभु; करिला गमन —चले जाते।*


### अनुवाद
फिर महाप्रभु उन दोनों से कुछ देर तक बातें करते और तब दोपहर के नित्य कर्म करने के लिए चले जाते।


## Verse an.1.61
एइ-मत प्रतिदिन प्रभुर व्यवहार ।
प्रभु-कृपा पाञा रूपेर आनन्द अपार ॥६१॥
*एइ-मत —इस प्रकार; प्रतिदिन —प्रतिदिन; प्रभुर व्यवहार —श्री चैतन्य महाप्रभु का व्यवहार होता; प्रभु-कृपा —चैतन्य महाप्रभु की कृपा; पाञा —प्राप्त करके; रूपेर —श्रील रूप गोस्वामी को; आनन्द अपार —असीम आनन्द की अनुभूति हुई।*


### अनुवाद
इस तरह प्रतिदिन उनके साथ चैतन्य महाप्रभु का व्यवहार चलता रहा। इस प्रकार महाप्रभु की दिव्य कृपा पाकर श्रील रूप गोस्वामी को अपार आनन्द हुआ।


## Verse an.1.62
भक्त-गण लञा कैला गुण्डिचा मार्जन ।
आइटोटा आसि’ कैला वन्य-भोजन ॥६२॥
*भक्त-गण —सभी भक्तों को; लञा —लेकर; कैला —किया; गुण्डिचा मार्जन —गुण्डिचा मन्दिर की सफाई तथा धुलाई; आइटोटा आसि’ —निकटवर्ती आइटोटा नामक बगीचे में आकर; कैला —किया; वन्य-भोजन —बगीचे में वनभोज।*


### अनुवाद
अपने सारे भक्तों को साथ लेकर श्री चैतन्य महाप्रभु ने गुण्डिचा मन्दिर की सफाई तथा धुलाई की और बाद में आइटोटा नामक बगीचे में गये और वहीं पर वन्य-भोजन के रूप में उन्होंने प्रसाद ग्रहण किया।


## Verse an.1.63
प्रसाद खाय, ‘हरि’ बले सर्व-भक्त-जन ।
देखि’ हरिदास-रूपेर हरषित मन ॥६३॥
*प्रसाद खाय —प्रसाद ग्रहण करते हुए; हरि बले —हरि के पवित्र नाम का गान करते; सर्व-भक्त-जन —सभी भक्तों को; देखि’ —यह देखकर; हरिदास —हरिदास; रूपेर —तथा रूप गोस्वामी के; हरषित —आनन्दित हो गये; मन —मन।*


### अनुवाद
जब हरिदास ठाकुर तथा रूप गोस्वामी ने देखा कि सारे भक्त प्रसाद ग्रहण कर रहे हैं तथा हरि के पवित्र नाम का उच्चारण कर रहे हैं, तो वे दोनों अत्यन्त प्रसन्न हुए।


## Verse an.1.64
गोविन्द-द्वारा प्रभुर शेष-प्रसाद पाइला ।
प्रेमे मत्त दुइ-जन नाचिते लागिला ॥६४॥
*गोविन्द-द्वारा —गोविन्द द्वारा; प्रभुर —श्री चैतन्य महाप्रभु के; शेष-प्रसाद —शेष प्रसाद; पाइला —प्राप्त करके; प्रेमे मत्त —भावविभोर होकर; दुइ-जन —वे दोनों; नाचिते लागिला —नाचने लगे।*


### अनुवाद
जब उन्होंने गोविन्द के हाथों से श्री चैतन्य महाप्रभु के प्रसाद का अवशेष प्राप्त किया, तो उन्होंने उसको सादर ग्रहण किया और तब दोनों ही भावविभोर होकर नाचने लगे।


## Verse an.1.65
आर दिन प्रभु रूपे मिलिया वसिला ।
सर्वज्ञ-शिरोमणि प्रभु कहिते लागिला ॥६५॥
*आर दिन —अगले दिन; प्रभु —श्री चैतन्य महाप्रभु; रूपे —श्रील रूप गोस्वामी के साथ; मिलिया —मिलकर; वसिला —बैठे; सर्व-ज्ञ-शिरोमणि —सर्वज्ञों में सर्वश्रेष्ठ, श्री चैतन्य महाप्रभु; प्रभु —श्री चैतन्य महाप्रभु; कहिते लागिला —कहने लगे।*


### अनुवाद
अगले दिन जब श्री चैतन्य महाप्रभु श्रील रूप गोस्वामी को मिलने गये, तब सर्वज्ञ महाप्रभु इस प्रकार बोले।


## Verse an.1.66
‘कृष्णेरे बाहिर नाहि करिह व्रज हैते ।
व्रज छाड़ि’ कृष्ण कभु ना यान काहाँते ॥६६॥
*कृष्णेरे —कृष्ण को; बाहिर —बाहर; नाहि —मत; करिह —ले जाओ; व्रज हैते —वृन्दावन से; व्रज छाड़ि’ —वृन्दावन को छोड़कर; कृष्ण —भगवान् कृष्ण; कभु —किसी भी समय; ना —नहीं; यान —जाते; काहाँते —कहीं भी।*


### अनुवाद
‘‘कृष्ण को वृन्दावन से बाहर ले जाने का प्रयास मत करो, क्योंकि वे कभी भी अन्यत्र नहीं जाते।


## Verse an.1.67
कृष्णोऽन्यो यदु-सम्भूतो य: पूर्ण: सोऽस्त्यत: पर: ।
वृन्दावनं परित्यज्य स क्‍वचिन्नैव गच्छति ॥६७॥
*कृष्ण: —भगवान् कृष्ण; अन्य: —अन्य (भगवान् वासुदेव); यदु-सम्भूत: —यदुकुल में जन्मे; य: —जो; पूर्ण: —पूर्ण पुरुषोत्तम भगवान् कृष्ण; स: —वे; अस्ति —हैं; अत: —उनसे (वासुदेव से); पर: —भिन्न; वृन्दावनम् —वृन्दावन नामक स्थान; परित्यज्य —छोड़कर; स: —वे; क्‍वचित् —कभी भी; न एव गच्छति —नहीं जाते।*


### अनुवाद
‘‘‘यदुकुमार नाम से विख्यात कृष्ण वासुदेव कृष्ण हैं। वे उन कृष्ण से भिन्न हैं, जो नन्द महाराज के पुत्र हैं। यदुकुमार कृष्ण अपनी लीलाएँ मथुरा तथा द्वारका नगरों में प्रकट करते हैं, किन्तु नन्द महाराज के पुत्र कृष्ण कभी भी वृन्दावन नहीं छोड़ते।’’’


### तात्पर्य
यह श्लोक श्रील रूप गोस्वामी कृत लघु भागवतामृत (१.५.४६१) में पाया जाता है।


## Verse an.1.68
एत कहि’ महाप्रभु मध्याह्ने चलिला ।
रूप-गोसाञि मने किछु विस्मय हइला ॥६८॥
*एत कहि’ —यह कहकर; महाप्रभु —श्री चैतन्य महाप्रभु; मध्य-अह्ने चलिला —मध्याह्न कृत्य करने के लिए चले गये; रूप-गोसाञि —श्रील रूप गोस्वामी के; मने —मन में; किछु —कुछ; विस्मय हइला —आश्चर्य हुआ।*


### अनुवाद
यह कहकर चैतन्य महाप्रभु दोपहर के कृत्य करने चले गये और श्रील रूप गोस्वामी आश्चर्यचकित से रह गये।


## Verse an.1.69
‘‘पृथक् नाटक करिते सत्यभामा आज्ञा दिल ।
जानिलु, पृथक् नाटक करिते प्रभु-आज्ञा हैल ॥६९॥
*पृथक् नाटक —भिन्न नाटक; करिते —लिखने का; सत्यभामा —सत्यभामा ने; आज्ञा दिल —आदेश दिया था; जानिलु —अब मैं समझ गया; पृथक् नाटक —पृथक् नाटक; करिते —लिखने का; प्रभु-आज्ञा —महाप्रभु का आदेश; हैल —हुआ।*


### अनुवाद
श्रील रूप गोस्वामी ने सोचा, ‘‘सत्याभामा ने मुझे अलग-अलग दो नाटक लिखने का आदेश दिया है। अब मैं समझा कि इस आदेश की पुष्टि श्री चैतन्य महाप्रभु द्वारा हो गई है।


## Verse an.1.70
पूर्वे दुइ नाटक छिल एकत्र रचना ।
दुइ-भाग करि एबे करिमु घटना ॥७०॥
*पूर्वे —पहले; दुइ नाटक —दो नाटक; छिल —थे; एकत्र —एक साथ; रचना —लिखित; दुइ-भाग करि —दो भाग करके; एबे —अब; करिमु घटना —मैं घटनाएँ लिखूँगा।*


### अनुवाद
‘‘पहले मैंने दो नाटकों को एक ही रचना के रूप में लिखा। अब मैं इसे विभाजित करूँगा और उन घटनाओं का वर्णन दो अलग ग्रन्थों में करूँगा।


## Verse an.1.71
दुइ ‘नान्दी’ ‘प्रस्तावना’, दुइ ‘संघटना’ ।
पृथक्करिया लिखि करिया भावना ॥७१॥
*दुइ नान्दी —दो नान्दी; प्रस्तावना —प्रस्तावनाएँ; दुइ —दो; संघटना —घटनाओं के क्रम; पृथक् करिया —पृथक् करके; लिखि —मैं लिखूँगा; करिया भावना —उन पर विचार करके।*


### अनुवाद
‘‘मैं दो अलग-अलग नान्दी और दो अलग-अलग प्रस्तावनाएँ लिखुँगा। मैं इस विषय में गम्भीरता से विचार करके घटनाओं का दो अलग-अलग वर्गों में वर्णन करूँगा।’’


### तात्पर्य
दो ग्रन्थ हैं विदग्ध माधव तथा ललित माधव। विदग्ध माधव में वृन्दावन लीलाओं का और ललित माधव में द्वारका तथा मथुरा की लीलाओं का वर्णन हुआ है।


## Verse an.1.72
रथ-यात्राय जगन्नाथ दर्शन करिला ।
रथ-अग्रे प्रभुर नृत्य-कीर्तन देखिला ॥७२॥
*रथ-यात्राय —रथयात्रा उत्सव के दौरान; जगन्नाथ —भगवान् जगन्नाथ के; दर्शन करिला —उन्होंने दर्शन किये; रथ-अग्रे —रथ के सामने; प्रभुर —श्री चैतन्य महाप्रभु का; नृत्य —नृत्य; कीर्तन —कीर्तन; देखिला —देखा।*


### अनुवाद
रथयात्रा उत्सव के समय रूप गोस्वामी ने भगवान् जगन्नाथ के दर्शन किये। उन्होंने श्री चैतन्य महाप्रभु को रथ के आगे नाचते और कीर्तन करते भी देखा।


## Verse an.1.73
प्रभुर नृत्य-श्लोक शुनि’ श्री-रूप-गोसाञि ।
सेइ श्लोकार्थ लञा श्लोक करिला तथाइ ॥७३॥
*प्रभुर —श्री चैतन्य महाप्रभु द्वारा; नृत्य-श्लोक —नृत्य करते हुए उच्चारित श्लोक; शुनि’ —सुनते ही; श्री-रूप-गोसाञि —श्रील रूप गोस्वामी ने; सेइ श्लोक-अर्थ —उसी श्लोक का अर्थ; लञा —ग्रहण करके; श्लोक करिला —एक अन्य श्लोक की रचना कर दी; तथाइ —उसी समय।*


### अनुवाद
जब रूप गोस्वामी ने उस उत्सव में श्री चैतन्य महाप्रभु द्वारा उच्चारित एक श्लोक सुना, तो उन्होंने तुरन्त ही उसी विषय से सम्बन्धित एक अन्य श्लोक रच दिया।


## Verse an.1.74
पूर्वे सेइ सब कथा करियाछि वर्णन ।
तथापि कहिये किछु सङ्क्षेपे कथन ॥७४॥
*पूर्वे —पहले से; सेइ —इन; सब —सब; कथा —घटनाओं का; करियाछि वर्णन —मैं वर्णन कर चुका हूँ; तथापि —फिर भी; कहिये —करना चाहता हूँ; किछु —कुछ; सङ्क्षेपे —संक्षेप में; कथन —वर्णन।*


### अनुवाद
मैं पहले ही इन घटनाओं का वर्णन कर चुका हूँ, तो भी मैं संक्षेप में कुछ और कहना चाहता हूँ।


## Verse an.1.75
सामान्य एक श्लोक प्रभु पड़ेन कीर्तने ।
केने श्लोक पड़े——इहा केह नाहि जाने ॥७५॥
*सामान्य —सामान्यतया; एक —एक; श्लोक —श्लोक; प्रभु —श्री चैतन्य महाप्रभु; पड़ेन —पाठ करते थे; कीर्तने —कीर्तन करते समय; केने —क्यों; श्लोक —उस श्लोक को; पड़े —पढ़ते थे; इहा —इसे; केह नाहि जाने —कोई नहीं जानता था।*


### अनुवाद
सामान्यतया रथ के सामने नृत्य तथा कीर्तन करते समय श्री चैतन्य महाप्रभु एक श्लोक का पाठ किया करते थे। किन्तु कोई यह नहीं जानता कि वे उस विशेष श्लोक को क्यों पढ़ते थे।


## Verse an.1.76
सबे एका स्वरूप गोसाञि श्लोकेर अर्थ जाने ।
श्लोकानुरूप पद प्रभुके करान आस्वादने ॥७६॥
*सबे —केवल; एका —एकमात्र; स्वरूप गोसाञि —स्वरूप दामोदर गोस्वामी; श्लोकेर अर्थ —उस श्लोक का अर्थ; जाने —जानते थे; श्लोक-अनुरूप पद —उस विशिष्ट श्लोक के भाव के अनुरूप अन्य श्लोक उद्‍‌धृत करते; प्रभुके —श्री चैतन्य महाप्रभु को; करान —करवाने के लिए; आस्वादने —आस्वादन।*


### अनुवाद
एकमात्र स्वरूप दामोदर गोस्वामी उस अभिप्राय को जानते थे, जिसके हेतु महाप्रभु वह श्लोक सुनाया करते थे। महाप्रभु के मनोभाव के अनुसार स्वरूप दामोदर गोस्वामी अन्य श्लोक उद्‍‌धृत करते थे, जिससे महाप्रभु रस का आस्वादन कर सकें।


## Verse an.1.77
रूप-गोसाञि प्रभुर जानिया अभिप्राय ।
सेइ अर्थे श्लोक कैला प्रभुरे ये भाय ॥७७॥
*रूप-गोसाञि —श्रील रूप गोस्वामी; प्रभुर —श्री चैतन्य महाप्रभु के; जानिया —जान गये; अभिप्राय —मन्तव्य को; सेइ अर्थे —उसी अर्थानुरूप; श्लोक —एक श्लोक की; कैला —रचना की; प्रभुरे —श्री चैतन्य महाप्रभु को; ये —जो; भाय —अच्छा लगा।*


### अनुवाद
किन्तु रूप गोस्वामी महाप्रभु के उद्देश्य को समझ गये और उन्होंने एक दूसरा श्लोक रचा, जो श्री चैतन्य महाप्रभु को अच्छा लगा।


## Verse an.1.78
य: कौमार-हर: स एव हि वरस्ता एव चैत्र-क्षपास्
ते चोन्मीलित-मालती-सुरभय: प्रौढ़ा: कदम्बानिला: ।
सा चैवास्मि तथापि तत्र सुरत-व्यापार-लीला-विधौ
रेवा-रोधसि वेतसी-तरु-तले चेत: समुत्कण्ठते ॥७८॥
*य —वही व्यक्ति; कौमार-हर: —युवावस्था में मेरा हृदय चुरानेवाला; स: —वहीं; एव हि —निश्चित रूप से; वर: —प्रेमी; ता: —ये; एव —अवश्य ही; चैत्र-क्षपा: —चैत्र मास की चाँदनी रातें; ते —वे; च —तथा; उन्मीलित —खिले हुए; मालती —मालती फूलों की; सुरभय: —सुगन्ध; प्रौढ़ा: —विकसित; कदम्ब —कदम्ब पुष्प की सुगन्ध से युक्त; अनिला: —वायु; सा —वह; च —तथा; एव —निश्चय ही; अस्मि —मैं हूँ; तथा अपि —फिर भी; तत्र —वहाँ; सुरत-व्यापार —अन्तरंग सम्बन्ध में; लीला —लीलाओं के; विधौ —सम्बन्ध में; रेवा —रेवा नामक नदी के; रोधसि —किनारे; वेतसी —वेतसी नामक; तरु-तले —वृक्ष के नीचे; चेत: —मेरा मन; समुत्कण्ठते —उत्कण्ठा से व्याकुल है।*


### अनुवाद
‘‘जिस व्यक्ति ने मेरी युवावस्था में मेरा हृदय चुराया था, अब पुन: वह मेरा स्वामी है। ये चैत्र मास की चाँदनी से पूर्ण वही रातें हैं। मालती फूलों की वही सुगन्ध है और कदम्ब के वन से वही मधुर मन्द वायु बह रही है। घनिष्ठ सम्बन्ध में, मैं भी वही प्रेमिका हूँ, फिर भी मेरा मन यहाँ प्रसन्न नहीं है। मैं रेवा के तट पर वेतसी वृक्ष के नीचे उसी स्थान पर लौट जाने के लिए उत्सुक हूँ। यही मेरी इच्छा है।’’


### तात्पर्य
इस श्लोक का उच्चारण श्री चैतन्य महाप्रभु द्वारा किया गया है।


## Verse an.1.79
प्रिय: सोऽयं कृष्ण: सह-चरि कुरु-क्षेत्र-मिलितस्
तथाहं सा राधा तदिदमुभयो: सङ्गम-सुखम् ।
तथाप्यन्त:-खेलन्मधुर-मुरली-पञ्चम-जुषे
मनो मे कालिन्दी-पुलिन-विपिनाय स्पृहयति ॥७९॥
*प्रिय: —अत्यन्त प्रिय; स: —वे; अयम् —यह; कृष्ण: —भगवान् कृष्ण; सह-चरि —हे मेरी प्रिय सखी; कुरु-क्षेत्र-मिलित: —जो सब कुरूक्षेत्र में मिले हैं; तथा —तथा; अहम् —मैं; सा —वही; राधा —राधारानी हूँ; तत् —वही; इदम् —यह; उभयो: —हम दोनों के; सङ्गम-सुखम् —मिलन का आनन्द; तथा अपि —फिर भी; अन्त: —भीतर; खेलन् —विहार; मधुर —मधुर; मुरली —मुरली का; पञ्चम —पंचम स्वर; जुषे —आनन्द देने वाला; मन: —मन; मे —मेरा; कालिन्दी —यमुना के; पुलिन —किनारे; विपिनाय —वृक्षों के नीचे; स्पृहयति —इच्छा कर रहा है।*


### अनुवाद
‘‘हे प्रिय सखी, अब मैं इस कुरुक्षेत्र में अपने अत्यन्त पुराने तथा प्रिय मित्र कृष्ण से मिली हूँ। मैं वही राधारानी हूँ और हम अब मिल रहे हैं। यह अत्यन्त सुहावना है, किन्तु तो भी मैं यमुना-तट के वन के वृक्षों के नीचे जाना चाहती हूँ। मैं वृन्दावन के जंगल के भीतर उनकी मधुर वंशी से पंचम स्वर निकलते सुनना चाहती हूँ।’’


### तात्पर्य
यह श्रील रूप गोस्वामी द्वारा विरचित श्लोक है। यह उनकी पुस्तक पद्यावली (३८६) में सम्मिलित है।


## Verse an.1.80
ताल-पत्रे श्लोक लिखि’ चालेते राखिला ।
समुद्र-स्‍नान करिबारे रूप-गोसाञि गेला ॥८०॥
*ताल-पत्रे —ताल पत्र पर; श्लोक —वह श्लोक; लिखि’ —लिखकर; चालेते —कुटिया की छत पर; राखिला —रख दिया; समुद्र-स्‍नान —समुद्र में स्‍नान; करिबारे —करने के लिए; रूप-गोसाञि —रूप गोस्वामी; गेला —चले गये।*


### अनुवाद
ताड़ के एक पत्ते पर इस श्लोक को लिखने के बाद रूप गोस्वामी ने इसे अपनी कुटिया की छत में कहीं रख दिया और वे समुद्र-स्‍नान करने चले गये।


## Verse an.1.81
हेन-काले प्रभु आइला ताँहारे मिलिते ।
चाले श्लोक देखि प्रभु लागिला पड़िते ॥८१॥
*हेन-काले —उसी समय; प्रभु —श्री चैतन्य महाप्रभु; आइला —वहाँ पहुँचे; ताँहारे मिलिते —उनसे मिलने के लिए; चाले —कुटिया की छत पर; श्लोक —श्लोक; देखि —देखकर; प्रभु —श्री चैतन्य महाप्रभु; लागिला —लगे; पड़िते —पढ़ने।*


### अनुवाद
उसी समय श्री चैतन्य महाप्रभु उनसे वहाँ मिलने आये और जब उन्होंने छत में रखे ताड़-पत्र को देखा और उन्हें श्लोक दिखाई दिया, तो वे उसे पढ़ने लगे।


## Verse an.1.82
श्लोक पड़ि’ प्रभु सुखे प्रेमाविष्ट हैला ।
हेन-काले रूप-गोसाञि स्‍नान करि’ आइला ॥८२॥
*श्लोक पड़ि’ —उस श्लोक को पढ़कर; प्रभु —श्री चैतन्य महाप्रभु; सुखे —अत्यन्त आनन्द से; प्रेम-आविष्ट हैला —प्रेम भावाभिभूत हो गये; हेन-काले —उसी समय; रूप-गोसाञि —श्रील रूप गोस्वामी; स्‍नान करि’ —स्‍नान करके; आइला —वापस लौटे।*


### अनुवाद
यह श्लोक पढ़कर श्री चैतन्य महाप्रभु आनन्दमय प्रेम से अभिभूत हो गये। उसी समय समुद्र-स्‍नान करके रूप गोस्वामी लौटे।


## Verse an.1.83
प्रभु देखि’ दण्डवत्प्राङ्गणे पड़िला ।
प्रभु ताँरे चापड़ मारि’ कहिते लागिला ॥८३॥
*प्रभु देखि’ —वहाँ महाप्रभु को देखकर; दण्डवत् —दण्डवत् प्रणाम; प्राङ्गणे —आँगन में; पड़िला —गिर गये; प्रभु —श्री चैतन्य महाप्रभु; ताँरे —रूप गोस्वामी को; चापड़ मारि’ —एक हल्की चपत लगाकर; कहिते लागिला —कहने लगे।*


### अनुवाद
महाप्रभु को देखकर श्री रूप गोस्वामी नमस्कार करने के लिए आँगन में दंड की तरह गिर पड़े। महाप्रभु ने प्रेम से उन्हें एक हल्की चपत लगाई और इस प्रकार बोले।


## Verse an.1.84
‘गूढ़ मोर हृदय तुञि जानिला केमने?’ ।
एत कहि’ रूपे कैला दृढ़ आलिङ्गने ॥८४॥
*गूढ़ —अत्यन्त गोपनीय; मोर —मेरा; हृदय —हृदय; तुञि —तुमने; जानिला —जान लिया; केमने —कैसे; एत कहि’ —ऐसा कहकर; रूपे —रूप गोस्वामी का; कैला —किया; दृढ़ आलिङ्गने —प्रगाढ़ आलिंगन।*


### अनुवाद
‘‘मेरा हृदय अत्यन्त गोपनीय है। तुमने किस तरह मेरे मन को जान लिया?’’ यह कहकर उन्होंने रूप गोस्वामी का गाढ़ आलिंगन किया।


## Verse an.1.85
सेइ श्लोक लञा प्रभु स्वरूपे देखाइला ।
स्वरूपेर परीक्षा लागि’ ताँहारे पुछिला ॥८५॥
*सेइ श्लोक —वही श्लोक; लञा —लेकर; प्रभु —श्री चैतन्य महाप्रभु ने; स्वरूपे देखाइला —स्वरूप दामोदर को दिखाया; स्वरूपेर —स्वरूप दामोदर को; परीक्षा लागि’ —परीक्षा करने के उद्देश्य से; ताँहारे पुछिला —महाप्रभु ने उससे पूछा।*


### अनुवाद
श्री चैतन्य महाप्रभु ने वह श्लोक ले लिया और उसे स्वरूप दामोदर को परीक्षा करने के लिए दिखलाया। तब उन्होंने उनसे पूछा।


## Verse an.1.86
‘मोर अन्तर-वार्ता रूप जानिल केमने?’ ।
स्वरूप कहे——‘‘जानि, कृपा करियाछ आपने ॥८६॥
*मोर अन्तर-वार्ता —मेरे आन्तरिक मनोभावों को; रूप —रूप गोस्वामी; जानिल —जान गया; केमने —कैसे; स्वरूप कहे —स्वरूप ने उत्तर दिया; जानि —मैं यह समझ सकता हूँ; कृपा करियाछ —आपने अपनी कृपा प्रदान की है; आपने —स्वयं ही।*


### अनुवाद
‘‘रूप गोस्वामी किस तरह मेरे मन को समझ सका?’’ महाप्रभु ने पूछा। स्वरूप दामोदर ने उत्तर दिया, ‘‘मेरी समझ में तो यही आता है कि आपने पहले ही उस पर अपनी अहैतुकी कृपा प्रदान कर दी है।


## Verse an.1.87
अन्यथा ए अर्थ कार नाहि हय ज्ञान ।
तुमि पूर्वे कृपा कैला, करि अनुमान’’ ॥८७॥
*अन्यथा —अन्यथा; ए अर्थ —यह गूढ़ अर्थ; कार —किसी को; नाहि —नहीं; हय —होता; ज्ञान —ज्ञान; तुमि —आपने; पूर्वे —पहले से ही; कृपा कैला —कृपा कर दी है; करि अनुमान —मेरा यह अनुमान है।*


### अनुवाद
‘‘अन्यथा इस अर्थ को कोई नहीं समझ सकता था। इसलिए मेरा अनुमान है कि आपने इसके पूर्व उस पर अपनी अहैतुकी कृपा कर दी है।’’


## Verse an.1.88
प्रभु कहे,——‘‘इँहो आमाय प्रयागे मिलिल ।
योग्य-पात्र जानि इँहाय मोर कृपा त’ हइल ॥८८॥
*प्रभु कहे —श्री चैतन्य महाप्रभु ने उत्तर दिया; इँहो —रूप गोस्वामी; आमाय —मुझसे; प्रयागे —प्रयाग में; मिलिल —मिला था; योग्य-पात्र जानि —उसे एक योग्य पात्र जानकर; इँहाय —उस पर; मोर —मेरी; कृपा त’ हइल —कृपा हो गई।*


### अनुवाद
श्री चैतन्य महाप्रभु ने उत्तर दिया, ‘‘रूप गोस्वामी मुझसे प्रयाग में मिला था। उसे उपयुक्त व्यक्ति जानकर मैंने स्वभावत: उस पर अपनी कृपा कर दी थी।


## Verse an.1.89
तबे शक्ति सञ्चारि’ आमि कैलुँ उपदेश ।
तुमिह कहिओ इहाँय रसेर विशेष’’ ॥८९॥
*तबे —तब; शक्ति सञ्चारि’ —अपनी दिव्य शक्ति से युक्त करके; आमि —मैंने; कैलुँ उपदेश —उपदेश दिया; तुमिह —तुम भी; कहिओ —उपदेश दो; इहाँय —उसे; रसेर विशेष —दिव्य रसों के विषय में विशिष्ट जानकारी।*


### अनुवाद
‘‘तब मैंने उसे अपनी दिव्य शक्ति भी प्रदान की। अब तुम भी उसे, विशेष करके दिव्य रसों के विषय में उपदेश दो।’’


## Verse an.1.90
स्वरूप कहे——‘‘याते एइ श्लोक देखिलुँ ।
तुमि करियाछ कृपा, तबँहि जानिलु ॥९०॥
*स्वरूप कहे —स्वरूप दामोदर ने कहा; याते —क्योंकि; एइ श्लोक —यह श्लोक; देखिलुँ —मैंने देख लिया है; तुमि —आपने; करियाछ कृपा —अपनी कृपा प्रदान की है; तबँहि —तुरन्त ही; जानिलु —मैं समझ गया।*


### अनुवाद
स्वरूप दामोदर ने कहा, ‘‘जैसे ही मैंने इस श्लोक की अद्वितीय रचना देखी, मैं तुरन्त समझ गया कि आपने उसे अपनी विशेष कृपा प्रदान की है।


## Verse an.1.91
फलेन फल-कारणमनुमीयते ॥९१॥
*फलेन —परिणाम द्वारा; फल-कारणम् —परिणाम का कारण; अनुमीयते —अनुमान लगाया जा सकता है।*


### अनुवाद
‘‘‘परिणाम देखकर उस परिणाम के कारण को समझा जा सकता है।’


### तात्पर्य
यह श्लोक न्याय सिद्धान्त से लिया गया है।


## Verse an.1.92
स्वर्गापगा-हेम-मृणालिनीनां
नाना-मृणालाग्र-भुजो भजाम: ।
अन्नानुरूपां तनु-रूप-ऋद्धिं
कार्यं निदानाद्धि गुणानधीते ॥९२॥
*स्वर्ग-अपगा —देव लोकों में बहने वाली गंगा के जल का; हेम —स्वर्णिम; मृणालिनीनाम् —कमल पुष्पों के; नाना —अनेक प्रकार के; मृणाल-अग्र-भुज: —जो उन पुष्पों के डंठलों के अग्र भाग को खाते हैं (जिसे मखाना कहा जाता है); भजाम: —हमें प्राप्त है; अन्न-अनुरूपाम् —अन्न के ही अनुरूप; तनु-रूप-ऋद्धिम् —प्रचूर शारीरिक सुन्दरता; कार्यम् —प्रभाव अथवा परिणाम; निदानात् —कारण से; हि —अवश्य ही; गुणान् —गुणों को; अधीते —प्राप्त करता है।*


### अनुवाद
‘‘‘स्वर्ग में बहने वाली गंगा नदी सुनहरे कमल के फूलों से पूर्ण है और उस लोक के निवासी हम फूलों के डंठलों को खाते हैं। इसीलिए हम अन्य किसी लोक के निवासियों की अपेक्षा अधिक सुन्दर हैं। यह कार्य-कारण नियम के फलस्वरूप है, क्योंकि यदि सत्त्वगुणी भोजन किया जाता है, तो सत्त्वगुण उसके शरीर का सौन्दर्य बढ़ा देता है।’’’


### तात्पर्य
मनुष्य की शारीरिक कान्ति तथा सौन्दर्य, उसका गठन, उसके कार्य तथा गुण कार्य-कारण नियम पर आधारित हैं। भौतिक प्रकृति में तीन गुण होते हैं और जैसाकि भगवद्गीता (१३.२२) में कहा गया है— कारणं गुणसङ्गोऽस्य सदसद्योनिजन्मसु —मनुष्य भौतिक प्रकृति के गुणों के साथ अपने पूर्व संसर्ग के अनुसार अच्छे या बुरे परिवार में जन्म लेता है। इसलिए जो व्यक्ति दिव्य सिद्धि—कृष्णभावनामृत—प्राप्त करने का इच्छुक है, उसे कृष्ण-प्रसाद खाना चाहिए। ऐसा भोजन सात्त्विक होता है, किन्तु जब वह कृष्ण को अर्पित किया जाता है, तो वह दिव्य बन जाता है। हमारा कृष्णभावनामृत आन्दोलन कृष्ण-प्रसाद वितरित करता है और जो लोग ऐसा दिव्य भोजन खाते हैं, वे निश्चित रूप से भगवद्भक्त बन जाते हैं। यह अत्यन्त वैज्ञानिक विधि है, जैसाकि नल-नैषध के इस श्लोक (३.१७) में कहा गया है कार्यं निदानाद्धि गुणान् अधीते। यदि व्यक्ति अपने सारे कार्यों में सत्त्वगुण पर दृढ़ रहता है, तो वह निश्चित रूप से अपनी सुप्त कृष्ण-चेतना को विकसित कर लेगा और अन्तत: भगवान् कृष्ण का शुद्ध भक्त बन जायेगा।

दुर्भाग्यवश आज समाज के नेताओं के, विशेषतया सरकारी नेताओं के, शारीरिक गठन दूषित हैं। श्रीमद्भागवत (१२.१.४०) में कहा गया है:

ऐसे नेताओं के पास अपने खान-पान को शुद्ध करने का कोई अवसर नहीं है। राजनीतिक लोग परस्पर मिलते हैं और मद्यपान करके शुभ कामनाओं का आदान-प्रदान करते हैं। यह इतना दूषित तथा पापमय वातावरण है कि शराबी तथा मांसाहारी लोग स्वभावत: तमोगुणी अधम मनोवृत्ति विकसित कर लेते हैं। विभिन्न गुणों में भोजन करने की विधियाँ भगवद्गीता में बतलाई गई हैं, जिनमें यह बताया गया है कि जो चावल, गेहूँ, सब्जी, दूध की वस्तुएँ, फल तथा चीनी खाते हैं, वे उच्च सत्त्वगुण में स्थित होते हैं। इसलिए यदि हम सुखी तथा शान्त राजनीतिक स्थिति चाहते हैं, तो हमें ऐसे नेता चुनने चाहिए, जो कृष्ण-प्रसाद खाते हों। अन्यथा नेतागण मांस खायेंगे और मदिरा पीयेंगे और इस तरह वे असंस्कृता: तथा क्रियाहीना: होंगे अर्थात् आध्यात्मिक व्यवहार से हीन होंगे। दूसरे शब्दों में, वे म्लेच्छ तथा यवन होंगे अर्थात् वे जो आदतों में अपवित्र बिगड़े हुए होंगे। ऐसे लोग कर लगाकर यथासम्भव नागरिकों का शोषण करते हैं और इस तरह नागरिकों को लाभ दिलाने के स्थान पर उनका भक्षण करते हैं। इसलिए यदि ऐसे ही अशुद्ध म्लेच्छ तथा यवन सरकार को चलायेंगे, तो हम कुशल सरकार की आशा नहीं कर सकते।


## Verse an.1.93
चातुर्मास्य रहि’ गौड़े वैष्णव चलिला ।
रूप-गोसाञि महाप्रभुर चरणे रहिला ॥९३॥
*चातुर्मास्य रहि’ —चातुर्मास्य के चार मास तक रहकर; गौड़े —बंगाल; वैष्णव —सारे भक्त; चलिला —लौट गये; रूप-गोसाञि —श्रील रूप गोस्वामी; महाप्रभुर —श्री चैतन्य महाप्रभु के; चरणे —चरणों की शरण में; रहिला —रह गये।*


### अनुवाद
चातुर्मास्य के चार महीनों (श्रावण, भाद्र, आश्विन तथा कार्तिक) के बाद बंगाल के सारे वैष्णव अपने-अपने घर लौट गये, किन्तु श्रील रूप गोस्वामी श्री चैतन्य महाप्रभु के चरणकमलों की शरण में जगन्नाथ पुरी में ही रहे।


## Verse an.1.94
एक-दिन रूप करेन नाटक लिखन ।
आचम्बिते महाप्रभुर हैल आगमन ॥९४॥
*एक-दिन —एक दिन; रूप —रूप गोस्वामी; करेन —कर रहे थे; नाटक —नाटक (अपनी पुस्तक); लिखन —रचना; आचम्बिते —अचानक ही; महाप्रभुर —श्री चैतन्य महाप्रभु का; हैल —हो गया; आगमन —आगमन।*


### अनुवाद
एक दिन जब रूप गोस्वामी अपनी पुस्तक लिख रहे थे, तब श्री चैतन्य महाप्रभु वहाँ सहसा प्रकट हुए।


## Verse an.1.95
सम्भ्रमे दुँहे उठि’ दण्डवत् हैला ।
दुँहे आलिङ्गिया प्रभु आसने वसिला ॥९५॥
*सम्भ्रमे —अत्यधिक सम्मानपूर्वक; दुँहे —हरिदास ठाकुर और रूप गोस्वामी; उठि’ —उठकर; दण्डवत् हैला —प्रणाम करने के लिए भूमि पर दण्डवत् गिर गये; दुँहे —दोनों को; आलिङ्गिया —गले लगाकर; प्रभु —श्री चैतन्य महाप्रभु; आसने वसिला —आसन पर बैठ गये।*


### अनुवाद
जैसे ही हरिदास ठाकुर तथा रूप गोस्वामी ने महाप्रभु को आते देखा, वे दोनों खड़े हो गये और वे उन्हें सादर नमस्कार करने के लिए दण्डवत् भूमि पर गिर गये। श्री चैतन्य महाप्रभु ने दोनों का आलिंगन किया और बैठ गये।


## Verse an.1.96
‘क्या पुँथि लिख?’ बलि’ एक-पत्र निला ।
अक्षर देखिया प्रभु मने सुखी हैला ॥९६॥
*क्या —किस प्रकार की; पुँथि —पुस्तक; लिख —तुम लिख रहे हो; बलि’ —यह कहकर; एक-पत्र निला —तालपत्र पर लिखा हुआ एक पत्र उठाया; अक्षर —सुन्दर लिखाई; देखिया —देखकर; प्रभु —श्री चैतन्य महाप्रभु; मने —मन में; सुखी हैला —अत्यन्त आनन्दित हुए।*


### अनुवाद
महाप्रभु ने पूछा, ‘‘तुम किस तरह की पुस्तक लिख रहे हो?’’ उन्होंने एक ताड़-पत्र उठाया, जो पाण्डुलिपि का पन्ना था और जब महाप्रभु ने सुन्दर हस्तलिपि देखी, तो उनका मन अतीव प्रसन्न हो गया।


## Verse an.1.97
श्री-रूपेर अक्षर——येन मुकुतार पाँति ।
प्रीत हञा करेन प्रभु अक्षरेर स्तुति ॥९७॥
*श्री-रूपेर अक्षर —श्री रूप गोस्वामी की लिखावट; येन —की भाँति है; मुकुतार पाँति —मोतियों की पंक्ति; प्रीत हञा —प्रसन्न होकर; करेन —करने लगे; प्रभु —श्री चैतन्य महाप्रभु; अक्षरेर स्तुति —श्रील रूप गोस्वामी की लिखावट की प्रशंसा।*


### अनुवाद
इस तरह प्रसन्न होकर महाप्रभु ने यह कहते हुए लिखावट की प्रशंसा की, ‘‘रूप गोस्वामी की हस्तलिपि मोतियों की पंक्तियों की तरह है।’’


## Verse an.1.98
सेइ पत्रे प्रभु एक श्लोक ये देखिला ।
पड़ितेइ श्लोक, प्रेमे आविष्ट हइला ॥९८॥
*सेइ पत्रे —उस ताल पत्र पर; प्रभु —श्री चैतन्य महाप्रभु ने; एक श्लोक —एक श्लोक; ये —जो; देखिला —देखा; पड़ितेइ —पढ़कर; श्लोक —वह श्लोक; प्रेमे —भावमय प्रेम से; आविष्ट हइला —अभिभूत हो गये।*


### अनुवाद
उस हस्तलिपि को पढ़ते हुए श्री चैतन्य महाप्रभु ने उस पृष्ठ पर एक श्लोक देखा और ज्योंही उन्होंने उसे पढ़ा, वे भावमय प्रेम से अभिभूत हो गये।


## Verse an.1.99
तुण्डे ताण्डविनी रतिं वितनुते तुण्डावली-लब्धये
कर्ण-क्रोड़-कड़म्बिनी घटयते कर्णार्बुदेभ्य: स्पृहाम् ।
चेत:-प्राङ्गण-सङ्गिनी विजयते सर्वेन्द्रियाणां कृतिं
नो जाने जनिता कियद्भिरमृतै: कृष्णेति वर्ण-द्वयी ॥९९॥
*तुण्डे —मुख में; ताण्डविनी —नृत्य करता है; रतिम् —इच्छा; वितनुते —बढ़ाता है; तुण्ड-आवली-लब्धये —अनेक मुख प्राप्त करने की; कर्ण —कान के; क्रोड़ —छिद्र में; कड़म्बिनी —प्रस्फुटित होता है; घटयते —उत्पन्न करता है; कर्ण-अर्बुदेभ्य: स्पृहाम् —लाखों कान प्राप्त करने की इच्छा; चेत:-प्राङ्गण —हृदय के आँगन में; सङ्गिनी —संगी बनकर; विजयते —जीत लेता है; सर्व-इन्द्रियाणाम् —सभी इन्द्रियों के; कृतिम् —कार्यकलापों को; न उ —नहीं; जाने —मैं जानता; जनिता —उत्पन्न करता है; कियद्भि: —कितनी मात्रा में; अमृतै: —अमृत द्वारा; कृष्ण —कृष्ण नाम; इति —ये; वर्ण-द्वयी —दो अक्षर।*


### अनुवाद
‘‘मैं नहीं जानता हूँ कि ‘कृष्-ण’ के दो अक्षरों ने कितना अमृत उत्पन्न किया है। जब कृष्ण के पवित्र नाम का उच्चारण किया जाता है, तो यह मुख के भीतर नृत्य करता प्रतीत होता है। तब हमें अनेकानेक मुखों की इच्छा होने लगती है। जब वही नाम कानों के छिद्रों में प्रविष्ट होता है, तो हमारी इच्छा करोड़ों कानों के लिए होने लगती है। और जब यह नाम हृदय के आँगन में नृत्य करता है, तब यह मन की गतिविधियों को जीत लेता है, जिससे सारी इन्द्रियाँ जड़ हो जाती हैं।’’


### तात्पर्य
यह श्लोक विदग्ध माधव (१.१५) में सन्निहित है। इस सात अध्यायों वाले नाटक की रचना श्रील रूप गोस्वामी ने की है, जिसमें कृष्ण की वृन्दावन लीलाओं का वर्णन हुआ है।


## Verse an.1.100
श्लोक शुनि हरिदास हइला उल्लासी ।
नाचिते लागिला श्लोकेर अर्थ प्रशंसि’ ॥१००॥
*श्लोक शुनि’ —यह श्लोक सुनकर; हरिदास —हरिदास ठाकुर; हइला उल्लासी —अत्यन्त आनन्दविभोर हो गये; नाचिते लागिला —वे नाचने लगे; श्लोकेर —श्लोक के; अर्थ प्रशंसि’ —अर्थ की प्रशंसा करते हुए।*


### अनुवाद
जब श्री चैतन्य महाप्रभु ने यह श्लोक पढ़ा, तो हरिदास ठाकुर उस ध्वनि को सुनकर अत्यन्त प्रफुल्लित हो उठे तथा इसके अर्थ की प्रशंसा करते हुए नाचने लगे।


## Verse an.1.101
कृष्ण-नामेर महिमा शास्त्र-साधु-मुखे जानि ।
नामेर माधुरी ऐछे काहाँ नाहि शुनि ॥१०१॥
*कृष्ण-नामेर महिमा —भगवान् कृष्ण के पवित्र नाम की महिमा; शास्त्र —प्रामाणिक शास्त्रों; साधु —साधुओं के; मुखे —मुख से; जानि —हम समझ सकते हैं; नामेर माधुरी —पवित्र नाम की मधुरता; ऐछे —इस प्रकार से; काहाँ —और कहीं भी; नाहि शुनि —हम नहीं सुनते।*


### अनुवाद
भगवान् के नाम के सौन्दर्य तथा उसकी दिव्य स्थिति को भक्तों के मुख से प्रामाणिक शास्त्रों का श्रवण करके सीखना होता है। हम अन्यत्र कहीं भी भगवान् के पवित्र नाम की मधुरता को नहीं सुन सकते।


### तात्पर्य
पद्मपुराण में कहा गया है— अत: श्रीकृष्णनामादि न भवेद् ग्राह्यम् इन्द्रियै:। भगवान् के पवित्र नाम का कीर्तन तथा श्रवण सामान्य इन्द्रियों द्वारा सम्पन्न नहीं किया जा सकता। भगवान् के पवित्र नाम की दिव्य ध्वनि पूर्णतया आध्यात्मिक है। अत: इसे आध्यात्मिक स्रोतों से ग्रहण किया जाना चाहिए और गुरु के मुख से सुनने के बाद ही उसका उच्चारण किया जाना चाहिए। जो व्यक्ति हरे कृष्ण मन्त्र का उच्चारण सुनता है, उसे चाहिए कि उसे गुरु से कानों से सुनकर प्राप्त करे। श्रील सनातन गोस्वामी ने अवैष्णवों—यथा व्यवसायी अभिनेताओं तथा गायकों—द्वारा किये जाने वाले कृष्ण के पवित्र नाम के कीर्तन को सुनने से मना किया है। यह सर्प के होठों से छुए हुए दूध के समान है, जैसाकि पद्मपुराण में कहा गया है :

इसलिए जहाँ तक सम्भव हो सके, कृष्णभावनामृत आन्दोलन के भक्तों को एकत्र होकर जनता के बीच कृष्ण के पवित्र नाम का कीर्तन करना चाहिए, जिससे कीर्तन करने वाले तथा श्रोता दोनों ही लाभान्वित हों।


## Verse an.1.102
तबे महाप्रभु दुँहे करि’ आलिङ्गन ।
मध्याह्न करिते समुद्रे करिला गमन ॥१०२॥
*तबे —उसके बाद; महाप्रभु —श्री चैतन्य महाप्रभु; दुँहे —रूप गोस्वामी तथा हरिदास ठाकुर दोनों को; करि’ —करके; आलिङ्गन —आलिंगन; मध्य-अह्न करिते —अपने मध्याह्न कृत्यों के लिए; समुद्रे —समुद्र की ओर; करिला गमन —चले गये।*


### अनुवाद
इस तरह श्री चैतन्य महाप्रभु ने हरिदास तथा रूप गोस्वामी दोनों का आलिंगन किया और दोपहर के कृत्य करने के लिए समुद्र की ओर चले गये।


## Verse an.1.103-104
आर दिन महाप्रभु देखि’ जगन्नाथ ।
सार्वभौम-रामानन्द-स्वरूपादि-साथ ॥१०३॥
सबे मिलि’ चलि आइला श्री-रूपे मिलिते ।
पथे ताँर गुण सबारे लागिला कहिते ॥१०४॥
*आर दिन —अगले दिन; महाप्रभु —श्री चैतन्य महाप्रभु; देखि’ —दर्शन करके; जगन्नाथ —मन्दिर में भगवान् जगन्नाथ के; सार्वभौम —सार्वभौम भट्टाचार्य; रामानन्द —रामानन्द राय; स्वरूप-आदि —स्वरूप दामोदर गोस्वामी; साथ —के साथ; सबे मिलि’ —मिलकर; चलि आइला —आ गये; श्री-रूपे मिलिते —श्रील रूप गोस्वामी से मिलने; पथे —मार्ग में; ताँर —रूप गोस्वामी के; गुण —सभी सद्गुण; सबारे —सभी अन्तरंग संगियों को; लागिला कहिते —बताने लगे।*


### अनुवाद
अगले दिन हमेशा की तरह भगवान् जगन्नाथ के मन्दिर जाने के बाद श्री चैतन्य महाप्रभु सार्वभौम भट्टाचार्य, रामानन्द राय तथा स्वरूप दामोदर से मिले। तब वे सभी मिलकर श्रील रूप गोस्वामी के पास गये और रास्ते में महाप्रभु ने उनके गुणों की अत्यधिक प्रशंसा की।


## Verse an.1.105
दुइ श्लोक कहि’ प्रभुर हैल महा-सुख ।
निज-भक्तेर गुण कहे हञा पञ्च-मुख ॥१०५॥
*दुइ श्लोक कहि’ —दो श्लोक कहकर; प्रभुर —श्री चैतन्य महाप्रभु को; हैल —हुआ; महा-सुख —अत्यधिक आनन्द; निज-भक्तेर —अपने भक्त के; गुण —गुणों का; कहे —वर्णन करते हैं; हञा —मानो हो गये; पञ्च-मुख —पाँच मुख।*


### अनुवाद
जब श्री चैतन्य महाप्रभु ने दो महत्त्वपूर्ण श्लोक सुनाए, तो उन्हें परम सुख हुआ। इस तरह वे अपने भक्त की प्रशंसा करने लगे मानो उनके पाँच मुख हों।


### तात्पर्य
जिन दो श्लोकों का उल्लेख हुआ है, वे हैं, प्रिय: सोऽयम् (७९) तथा तुण्डे ताण्डविनी (९९) से शुरू होने वाले श्लोक।


## Verse an.1.106
सार्वभौम-रामानन्दे परीक्षा करिते ।
श्री-रूपेर गुण दुँहारे लागिला कहिते ॥१०६॥
*सार्वभौम-रामानन्दे —सार्वभौम भट्टाचार्य तथा रामानन्द राय की; परीक्षा करिते —परीक्षा करने के लिए; श्री-रूपेर गुण —श्रील रूप गोस्वामी के दिव्य गुणों का; दुँहारे —उन दोनों के समक्ष; लागिला कहिते —वर्णन करने लगे।*


### अनुवाद
सार्वभौम भट्टाचार्य तथा रामानन्द की परीक्षा लेने के लिए ही उनके समक्ष महाप्रभु श्री रूप गोस्वामी के दिव्य गुणों की प्रशंसा करने लगे।


## Verse an.1.107
‘ईश्वर-स्वभाव’——भक्तेर ना लय अपराध ।
अल्प-सेवा बहु माने आत्म-पर्यन्त प्रसाद ॥१०७॥
*ईश्वर-स्वभाव —पूर्ण पुरुषोत्तम भगवान् का स्वभाव है; भक्तेर —शुद्ध भक्त का; ना लय —गम्भीरतापूर्वक नहीं लेते; अपराध —कोई भी अपराध; अल्प-सेवा —अल्प मात्र सेवा को; बहु माने —भगवान् अत्यन्त महान् स्वीकार करते हैं; आत्म-पर्यन्त —स्वयं को देकर; प्रसाद —कृपा करते हैं।*


### अनुवाद
स्वभावत: पूर्ण पुरुषोत्तम भगवान् अपने शुद्ध भक्त के किसी अपराध को गम्भीरता से नहीं लेते। भक्त जो भी स्वल्प सेवा करता है, उसे भगवान् इतनी बड़ी सेवा के रूप में स्वीकार करते हैं कि वे अपने आपको भी अर्पित करने के लिए प्रस्तुत रहते हैं, अन्य वरदानों के बारे में क्या कहा जाए।


## Verse an.1.108
भृत्यस्य पश्यति गुरूनपि नापराधान्
सेवां मनागपि कृतां बहुधाभ्युपैति ।
आविष्करोति पिशुनेष्वपि नाभ्यसूयां
शीलेन निर्मल-मति: पुरुषोत्तमोऽयम् ॥१०८॥
*भृत्यस्य —सेवक के; पश्यति —वे देखते हैं; गुरून् —बड़े; अपि —भी; न —नहीं; अपराधान् —अपराधों को; सेवाम् —सेवा को; मनाक् अपि —कितनी ही तुच्छ; कृताम् —की गई; बहुधा —अत्यन्त गम्भीरतापूर्वक; अभ्युपैति —स्वीकार करते हैं; आविष्करोति —प्रकट करते हैं; पिशुनेषु —शत्रुओं पर भी; अपि —भी; न —नहीं; अभ्यसूयाम् —ईर्ष्यालुओं पर; शीलेन —भद्र व्यवहार द्वारा; निर्मल-मति: —स्वभावत: शुद्ध मन वाले; पुरुष-उत्तम: —पूर्ण पुरुषोत्तम भगवान्, सर्वश्रेष्ठ पुरुष; अयम् —यह।*


### अनुवाद
‘‘परम भगवान् पुरुषोत्तम के नाम से विख्यात हैं और सबसे महान् हैं। उनका मन निर्मल है। वे इतने दयालु हैं कि यदि उनका सेवक कोई बड़ा अपराध भी कर दे, तो वे उसे गम्भीरता से नहीं लेते। हाँ, यदि उनका सेवक छोटी-सी भी सेवा करता है, तो भगवान् उसे बहुत बड़ी सेवा के रूप में स्वीकार करते हैं। यदि कोई ईर्ष्यालु व्यक्ति भगवान् की निन्दा भी करता है, तो वे उसके प्रति कभी क्रोध प्रकट नहीं करते। ऐसे हैं उनके महान् गुण।’’


### तात्पर्य
यह श्लोक श्रील रूप गोस्वामी कृत भक्तिरसामृतसिन्धु (२.१.१३८) से लिया गया है।


## Verse an.1.109
भक्त-सङ्गे प्रभु आइला, देखि’ दुइ जन ।
दण्डवत् हञा कैला चरण वन्दन ॥१०९॥
*भक्त-सङ्गे —अन्य भक्त पार्षदों के साथ; प्रभु —श्री चैतन्य महाप्रभु; आइला —आये हैं; देखि’ —यह देखकर; दुइ जन —रूप गोस्वामी तथा हरिदास ठाकुर; दण्डवत् हञा —दण्ड की तरह भूमि पर गिरकर; कैला —किया; चरण वन्दन —उनके चरणों में वन्दन।*


### अनुवाद
जब हरिदास ठाकुर तथा रूप गोस्वामी ने देखा कि श्री चैतन्य महाप्रभु अपने अन्तरंग भक्तों के साथ आये हैं, तो उन दोनों ने तुरन्त भूमि पर दण्ड की तरह गिरकर उनके चरणकमलों की वन्दना की।


## Verse an.1.110
भक्त-सङ्गे कैला प्रभु दुँहारे मिलन ।
पिण्डाते वसिला प्रभु लञा भक्त-गण ॥११०॥
*भक्त-सङ्गे —अपने अन्तरंग पार्षदों के साथ; कैला —किया; प्रभु —श्री चैतन्य महाप्रभु ने; दुँहारे —दोनों (रूप गोस्वामी तथा हरिदास ठाकुर) से; मिलन —मिलन; पिण्डाते —उच्च आसन पर; वसिला —बैठ गये; प्रभु —श्री चैतन्य महाप्रभु; लञा भक्त-गण —अपने भक्तों के साथ।*


### अनुवाद
इस तरह श्री चैतन्य महाप्रभु तथा उनके निजी भक्त रूप गोस्वामी तथा हरिदास ठाकुर से मिले। तब महाप्रभु अपने भक्तों के साथ एक चबूतरे पर बैठ गये।


## Verse an.1.111
रूप हरिदास दुँहे वसिला पिण्डा-तले ।
सबार आग्रहे ना उठिला पिण्डार उपरे ॥१११॥
*रूप हरिदास —रूप गोस्वामी तथा हरिदास ठाकुर; दुँहे —दोनों; वसिला —बैठ गये; पिण्डा-तले —उस उच्च आसन से नीचे जिस पर श्री चैतन्य महाप्रभु बैठे थे; सबार —सभी भक्तों के; आग्रहे —आग्रह करने पर; ना उठिला —उठे नहीं; पिण्डार उपरे —उच्च आसन पर, जहाँ श्री चैतन्य महाप्रभु अपने भक्तों के साथ बैठे थे।*


### अनुवाद
रूप गोस्वामी तथा हरिदास ठाकुर उस चबूतरे के नीचे बैठे, जहाँ श्री चैतन्य महाप्रभु बैठे थे। यद्यपि सभी लोग उनसे महाप्रभु तथा उनके पार्षदों की बराबरी में बैठने का आग्रह कर रहे थे, किन्तु उन्होंने ऐसा नहीं किया।


## Verse an.1.112
‘पूर्व-श्लोक पड़, रूप,’ प्रभु आज्ञा कैला ।
लज्जाते ना पड़े रूप मौन धरिला ॥११२॥
*पूर्व-श्लोक —पिछला श्लोक; पड़ —पढ़ो; रूप —मेरे प्रिय रूप; प्रभु —श्री चैतन्य महाप्रभु ने; आज्ञा कैला —आदेश दिया; लज्जाते —अत्यन्त शर्म के कारण; ना पड़े —नहीं पढ़ा; रूप —रूप गोस्वामी; मौन धरिला —मौन रहे।*


### अनुवाद
जब श्री चैतन्य महाप्रभु ने रूप गोस्वामी को पहले वाला श्लोक पढ़ने का आदेश दिया, तो अत्यधिक लज्जावश रूप गोस्वामी ने इसे नहीं पढ़ा, अपितु चुप रहे।


## Verse an.1.113
स्वरूप-गोसाञि तबे सेइ श्लोक पड़िल ।
शुनि’ सबाकार चित्ते चमत्कार हैल ॥११३॥
*स्वरूप-गोसाञि —स्वरूप दामोदर गोस्वामी; तबे —तब; सेइ —वह; श्लोक पड़िल —श्लोक पढ़े; शुनि’ —उसे सुनकर; सबाकार —उन सभी के; चित्ते —मनों में; चमत्कार हैल —अत्यन्त आश्चर्य हुआ।*


### अनुवाद
तब स्वरूप गोस्वामी ने वह श्लोक सुनाया और जब सारे भक्तों ने इसे सुना, तो उनके मन आश्चर्यचकित हो उठे।


## Verse an.1.114
प्रिय: सोऽयं कृष्ण: सह-चरि कुरु-क्षेत्र-मिलितस्
तथाहं सा राधा तदिदमुभयो: सङ्गम-सुखम् ।
तथाप्यन्त:-खेलन्मधुर-मुरली-पञ्चम-जुषे
मनो मे कालिन्दी-पुलिन-विपिनाय स्पृहयति ॥११४॥
*प्रिय: —अति प्रिय; स: —वे; अयम् —यह; कृष्ण: —भगवान् कृष्ण; सह-चरि —हे मेरी प्रिय सखी; कुरु-क्षेत्र-मिलित: —जो अब कुरूक्षेत्र में मिले हैं; तथा —तथा; अहम् —मैं; सा —वही; राधा —राधारानी (हूँ); तत् —वही; इदम् —यह; उभयो: —हम दोनों के; सङ्गम-सुखम् —मिलन का आनन्द (है); तथा-अपि —फिर भी; अन्त: —भीतर; खेलन् —बजाते हुए; मधुर —मधुर; मुरली —मुरली का; पञ्चम —पंचम स्वर; जुषे —जो आनन्द लेता है; मन: —मन; मे —मेरा; कालिन्दी —यमुना नदी के; पुलिन —किनारे; विपिनाय —वृक्षों के नीचे; स्पृहयति —इच्छा उत्पन्न हो रही है।*


### अनुवाद
‘‘‘हे सखी, अब मैं इस कुरुक्षेत्र में अपने पुराने तथा प्रिय मित्र कृष्ण से मिली हूँ। मैं वही राधारानी हूँ और अब हम मिल रहे हैं। यह अत्यन्त सुहावना है, किन्तु फिर भी मैं यमुना-तट के वन के वृक्षों के नीचे जाना चाहती हूँ। मैं वृन्दावन के जंगल के भीतर उनकी मधुर वंशी से पंचम स्वर निकलते सुनना चाहती हूँ।’’’


## Verse an.1.115
राय, भट्टाचार्य बले,——‘‘तोमार प्रसाद विने ।
तोमार हृदय एइ जानिल केमने ॥११५॥
*राय —रामानन्द राय; भट्टाचार्य —सार्वभौम भट्टाचार्य; बले —बोले; तोमार प्रसाद विने —आपकी विशेष कृपा के बिना; तोमार हृदय —आपका मनोभाव; एइ —यह रूप गोस्वामी; जानिल —जान गया; केमने —कैसे।*


### अनुवाद
यह श्लोक सुनकर रामानन्द राय तथा सार्वभौम भट्टाचार्य दोनों ने चैतन्य महाप्रभु से कहा, ‘‘आपकी विशेष कृपा के बिना यह रूप गोस्वामी किस तरह आपके मन को समझ सकता था?’’


## Verse an.1.116
आमाते सञ्चारि’ पूर्वे कहिला सिद्धान्त ।
ये सब सिद्धान्ते ब्रह्मा नाहि पाय अन्त ॥११६॥
*आमाते —मेरे; सञ्चारि’ —सभी सिद्धान्तों का संचार करके; पूर्वे —पहले ही; कहिला —आपने प्रकट कर दिये; सिद्धान्त —निष्कर्षात्मक तथ्य; ये —जिन; सब —सभी का; सिद्धान्ते —निष्कर्ष; ब्रह्मा —ब्रह्माजी तक; नाहि पाय अन्त —सीमा नहीं पा सकते।*


### अनुवाद
श्रील रामानन्द राय ने स्वीकार किया कि इसके पूर्व श्री चैतन्य महाप्रभु ने उनके हृदय को वह शक्ति प्रदान कर दी थी, जिससे कि वे उच्च तथा निर्णायक कथन को व्यक्त कर सकें, जिस तक ब्रह्माजी तक की पहुँच नहीं है।


## Verse an.1.117
ताते जानि——पूर्वे तोमार पाञाछे प्रसाद ।
ताहा विना नहे तोमार हृदयानुवाद’’ ॥११७॥
*ताते —ऐसी परिस्थितियों में; जानि —मैं समझ सकता हूँ; पूर्वे —पहले से ही; तोमार —आपकी; पाञाछे प्रसाद —विशेष कृपा उसने प्राप्त कर ली है; ताहा विना —इसके बिना; नहे —सम्भव नहीं है; तोमार —आपके; हृदय-अनुवाद —हृदय के भावों को व्यक्त करना।*


### अनुवाद
उन्होंने कहा, ‘‘यदि आपने पहले उस पर कृपा न की होती, तो उसके लिए आपके आन्तरिक भावों को व्यक्त कर पाना सम्भव न हो पाता।’’


### तात्पर्य
भक्तगण श्रील रूप गोस्वामी पर श्री चैतन्य महाप्रभु की विशेष कृपा के लिए कृतज्ञता-ज्ञापन निम्नलिखित शब्दों में करते हैं:

‘‘कब श्रील रूप गोस्वामी प्रभुपाद, जिन्होंने इस भौतिक जगत् में चैतन्य महाप्रभु की इच्छापूर्ति हेतु आन्दोलन स्थापित किया है, अपने चरणकमलों में मुझे शरण देंगे?’’

श्रील रूप गोस्वामी का विशेष कार्य श्री चैतन्य महाप्रभु के भावों को स्थापित करना है। ये भाव उनकी इच्छाएँ हैं कि उनकी विशेष कृपा को इस कलियुग में विश्वभर में प्रसारित किया जाए।

श्री चैतन्य महाप्रभु की इच्छा है कि सारे जगत् में, हर गाँव तथा हर नगर में हर व्यक्ति उनको तथा उनके संकीर्तन आन्दोलन को जाने। ये श्री चैतन्य महाप्रभु की आन्तरिक भावनाएँ हैं। श्री रूप गोस्वामी ने महाप्रभु की इन समस्त भावनाओं को लिपिबद्ध करने का बीड़ा उठाया। अब पुन: श्री चैतन्य महाप्रभु की कृपा से वही भावनाएँ गोस्वामियों के सेवकों द्वारा सारे विश्व में प्रसारित की जा रही हैं। और वे भक्त जो शुद्ध तथा सरल हैं इस प्रयास की सराहना करेंगे। किन्तु जैसाकि श्रील कृष्णदास कविराज गोस्वामी ने निष्कर्ष निकाला है कि जो लोग कूकर-सूकर के स्तर पर हैं, वे कभी भी इस महत् प्रयास की सराहना नहीं करेंगे। फिर भी श्री चैतन्य महाप्रभु के सम्प्रदाय के प्रचारकों पर इसका कोई प्रभाव नहीं पड़ता, क्योंकि वे विश्वभर में अपना उत्तरदायित्व निभाते रहेंगे, भले ही कूकर-सूकर तुल्य पुरुष उनकी प्रशंसा न करें।


## Verse an.1.118
प्रभु कहे,——‘‘कह रूप, नाटकेर श्लोक ।
ये श्लोक शुनिले लोकेर याय दु:ख-शोक ॥११८॥
*प्रभु कहे —श्री चैतन्य महाप्रभु ने कहा; कह —कृपया सुनाओ; रूप —मेरे प्रिय रूप; नाटकेर श्लोक —अपने नाटक का श्लोक; ये —जिस; श्लोक —श्लोक को; शुनिले —सुनकर; लोकेर —सभी लोगों के; याय —दूर हो जाये; दु:ख-शोक —दु:ख तथा शोक।*


### अनुवाद
तब श्री चैतन्य महाप्रभु ने कहा, ‘‘हे प्रिय रूप, तुम अपने नाटक का वह श्लोक सुनाओ, जिसे सुनने पर सारे लोगों के दु:ख तथा शोक भाग जाते हैं।’’


## Verse an.1.119
बार बार प्रभु यदि तारे आज्ञा दिल ।
तबे सेइ श्लोक रूप-गोसाञि कहिल ॥११९॥
*बार बार —बारम्बार; प्रभु —श्री चैतन्य महाप्रभु; यदि —जब; तारे —उन्हें; आज्ञा दिल —आदेश दिया; तबे —तब; सेइ श्लोक —वह श्लोक; रूप-गोसाञि —रूप गोस्वामी ने; कहिल —उच्चारण किया।*


### अनुवाद
जब महाप्रभु उसी के लिए बारम्बार आदेश देते रहे, तब रूप गोस्वामी ने वह श्लोक, जो आगे आया है, सुनाया।


## Verse an.1.120
तुण्डे ताण्डविनी रतिं वितनुते तुण्डावली-लब्धये
कर्ण-क्रोड़-कड़म्बिनी घटयते कर्णार्बुदेभ्य: स्पृहाम् ।
चेत:-प्राङ्गण-सङ्गिनी विजयते सर्वेन्द्रियाणां कृतिं
नो जाने जनिता कियद्भिरमृतै: कृष्णेति वर्ण-द्वयी ॥१२०॥
*तुण्डे —मुख में; ताण्डविनी —नृत्य करता है; रतिम् —अभिलाषा; वितनुते —बढ़ाता है; तुण्ड-आवली-लब्धये —अनेक मुख प्राप्त करने की; कर्ण —कान के; क्रोड़ —छिद्र में; कड़म्बिनी —प्रस्फुटित होता है; घटयते —उत्पन्न कराता है; कर्ण-अर्बुदेभ्य: स्पृहाम् —लाखों कान प्राप्त करने की इच्छा; चेत:-प्राङ्गण —हृदय के आँगन में; सङ्गिनी —संगी बनकर; विजयते —जीत लेता है; सर्व-इन्द्रियाणाम् —सभी इन्द्रियिं के; कृतिम् —कार्यकलापों को; न उ —नहीं; जाने —मैं जानता; जनिता —उत्पन्न करता है; कियद्भि: —कितनी मात्रा में; अमृतै: —अमृत द्वारा; कृष्ण —कृष्ण नाम; इति —ये; वर्ण-द्वयी —दो वर्ण।*


### अनुवाद
‘‘‘मैं नहीं जानता हूँ कि ‘‘कृष्-ण’’ शब्द के दो अक्षरों ने कितना अमृत उत्पन्न किया है। जब कृष्ण के पवित्र नाम का उच्चारण किया जाता है, तब यह मुख के भीतर नृत्य करता प्रतीत होता है। तब हमें अनेकानेक मुखों की इच्छा होने लगती है। जब वही नाम कानों के छिद्रों में प्रविष्ट होता है, तब हमारी इच्छा करोड़ों कानों के लिए होने लगती है और जब यह पवित्र नाम हृदय के आँगन में नृत्य करता है, तब यह मन की गतिविधियों को जीत लेता है, जिससे सारी इन्द्रियाँ जड़ हो जाती हैं।’’’


## Verse an.1.121
यत भक्त-वृन्द आर रामानन्द राय ।
श्लोक शुनि’ सबार हइल आनन्द-विस्मय ॥१२१॥
*यत भक्त-वृन्द —श्री चैतन्य महाप्रभु के सभी संगी भक्त; आर —तथा; रामानन्द राय —रामानन्द राय; श्लोक शुनि’ —इस श्लोक को सुनकर; सबार —सभी को; हइल —हो गया; आनन्द-विस्मय —दिव्य आनन्द तथा आश्चर्य।*


### अनुवाद
जब श्री चैतन्य महाप्रभु के सारे भक्तों ने, विशेष रूप से श्री रामानन्द राय ने यह श्लोक सुना, तो वे दिव्य आनन्द से पूरित हो गये और आश्चर्यचकित रह गये।


## Verse an.1.122
सबे बले,——‘नाम-महिमा शुनियाछि अपार ।
एमन माधुर्य केह नाहि वर्णे आर’ ॥१२२॥
*सबे बले —उन सभी ने कहा; नाम-महिमा —हरि नाम के कीर्तन की महिमा; शुनियाछि —हमने सुनी है; अपार —कई बार; एमन —इस प्रकार की; माधुर्य —मधुरता; केह —किसी; नाहि —नहीं; वर्णे —वर्णित की; आर —और ने।*


### अनुवाद
सबने स्वीकार किया कि यद्यपि उन्होंने भगवान् के पवित्र नाम की महिमा विषयक अनेक कथन सुन रखे हैं, किन्तु उन्होंने रूप गोस्वामी का जैसा मधुर वर्णन कभी नहीं सुना।


## Verse an.1.123
राय कहे,——‘‘कोन् ग्रन्थ कर हेन जानि? ।
याहार भितरे एइ सिद्धान्तेर खनि?’’ ॥१२३॥
*राय कहे —रामानन्द राय ने पूछा; कोन् —किस प्रकार का; ग्रन्थ —नाट्य ग्रन्थ; कर —तुम लिख रहे हो; हेन —ऐसा; जानि —मैं समझ रहा हूँ; याहार भितरे —जिसमें; एइ —इन; सिद्धान्तेर खनि —सिद्धान्तों की खान है।*


### अनुवाद
रामानन्द राय ने पूछा, ‘‘तुम किस तरह का नाटक लिख रहे हो? हम समझ सकते हैं कि यह निष्कर्ष रूप सिद्धान्तों की खान है।’’


## Verse an.1.124
स्वरूप कहे,——‘‘कृष्ण-लीलार नाटक करिते ।
व्रज-लीला-पुर-लीला एकत्र वर्णिते ॥१२४॥
*स्वरूप कहे —रूप गोस्वामी की ओर से स्वरूप दामोदर उत्तर दिये; कृष्ण-लीलार —भगवान् कृष्ण की लीलाओं का; नाटक करिते —नाटक रचना कर रहे हैं; व्रज-लीला-पुर-लीला —उनकी वृन्दावन में की गई लीलाएँ तथा मथुरा तथा द्वारका की लीलाएँ; एकत्र —एक ही ग्रन्थ में; वर्णिते —वर्णन करने के लिए।*


### अनुवाद
स्वरूप दामोदर ने श्रील रूप गोस्वामी की ओर से उत्तर दिया, ‘‘उसने भगवान् कृष्ण की लीलाओं पर नाटक लिखना चाहा था। उसने एक ही पुस्तक में वृन्दावन लीलाओं तथा द्वारका एवं मथुरा की लीलाओं का वर्णन करने की योजना बनाई थी।


## Verse an.1.125
आरम्भियाछिला, एबे प्रभु-आज्ञा पाञा ।
दुइ नाटक करितेछे विभाग करिया ॥१२५॥
*आरम्भियाछिला —श्रील रूप गोस्वामी ने आरम्भ किया; एबे —अब; प्रभु-आज्ञा पाञा —श्री चैतन्य महाप्रभु का आदेश पाकर; दुइ नाटक —दो भिन्न नाटक; करितेछे —वह रचना कर रहा है; विभाग करिया —मूल विचार को विभक्त करके।*


### अनुवाद
‘‘उसने इस तरह से प्रारम्भ किया, किन्तु अब श्री चैतन्य महाप्रभु के आदेशानुसार वह इसे दो भागों में विभाजित करके दो नाटक लिख रहा है—एक मथुरा तथा द्वारका की लीलाओं से सम्बन्धित और दूसरा वृन्दावन लीलाओं से सम्बन्धित।


## Verse an.1.126
विदग्ध-माधव आर ललित-माधव ।
दुइ नाटके प्रेम-रस अदभुत सब’’ ॥१२६॥
*विदग्ध-माधव — विदग्ध माधव नामक; आर —तथा; ललित-माधव — ललित माधव नामक; दुइ नाटके —दोनो नाटकों में; प्रेम-रस —भगवान् कृष्ण के प्रति प्रेमभाव रस; अदभुत —अद्भुत; सब —सभी।*


### अनुवाद
‘‘ये नाटक विदग्ध माधव तथा ललित माधव कहलाते हैं। इन दोनों में भगवत्प्रेम-रस का अद्भुत वर्णन हुआ है।’’


### तात्पर्य
श्रील भक्तिसिद्धान्त सरस्वती ठाकुर इस सम्बन्ध में हमें सूचित करते हैं कि श्रील रूप गोस्वामी ने शकाब्द १४५४ (१५३२ ई.) में विदग्ध माधव नामक नाटक की रचना समाप्त की और ललित-माधव को शकाब्द १४५९ (१५३७ ई.) में समाप्त किया। रामानन्द राय तथा श्रील रूप गोस्वामी की यह वार्ता १४३७ शकाब्द (१५१५ ई.) में जगन्नाथ पुरी में हुई।


## Verse an.1.127
राय कहे,——‘‘नान्दी-श्लोक पड़ देखि, शुनि?’’ ।
श्री-रूप श्लोक पड़े प्रभु-आज्ञा मानि’ ॥१२७॥
*राय कहे —श्री रामानन्द राय ने कहा; नान्दी-श्लोक पड़ —कृपया नान्दी (प्रस्तावना) श्लोक पढ़ो; देखि —ताकि मैं देख सकूँ; शुनि —ताकि मैं सुन सकूँ; श्री-रूप श्लोक पड़े —श्री रूप गोस्वामी ने श्लोक पढ़ा; प्रभु-आज्ञा मानि’ —श्री चैतन्य महाप्रभु के आदेश को स्वीकार करके।*


### अनुवाद
रामानन्द राय ने कहा, ‘‘कृपया तुम विदग्ध माधव का नान्दी श्लोक सुनाओ, जिससे मैं सुन सकूँ और परीक्षा कर सकूँ।’’ इस तरह श्री चैतन्य महाप्रभु का आदेश होने पर श्री रूप गोस्वामी ने श्लोक सुनाया (१.१)।


## Verse an.1.128
सुधानां चान्द्रीणामपि मधुरिमोन्माद-दमनी
दधाना राधादि-प्रणय-घन-सारै: सुरभिताम् ।
समन्तात्सन्तापोद्गम-विषम-संसार-सरणी-
प्रणीतां ते तृष्णां हरतु हरि-लीला-शिखरिणी ॥१२८॥
*सुधानाम् —अमृत की; चान्द्रीणाम् —चन्द्रमा पर उत्पन्न; अपि —भी; मधुरिमा —मधुरता; उन्माद-दमनी —गर्व को नीचा दिखाने वाली; दधाना —वितरित करने वाली; राधा-आदि —श्रीमती राधारानी तथा उनकी सखियों का; प्रणय-घन —सघन प्रेम व्यापार; सारै: —सार द्वारा; सुरभिताम् —सुगन्ध; समन्तात् —सर्वत्र; सन्ताप —कष्टों को; उद्गम —उत्पन्न होने वाले; विषम —अत्यन्त भयानक; संसार-सरणी —भौतिक जगत् में; प्रणीताम् —बनाया; ते —आप; तृष्णाम् —अनावश्यक इच्छाओं को; हरतु —समाप्त करें; हरि-लीला —श्रीकृष्ण की लीलाएँ; शिखरिणी —दही और मिश्री के मिश्रण के समान।*


### अनुवाद
‘‘‘श्रीकृष्ण की लीलाएँ भौतिक जगत् में व्याप्त कष्टों को कम करें और अनावश्यक इच्छाओं को समाप्त करें। पूर्ण पुरुषोत्तम भगवान् की लीलाएँ शिखरिणी के समान हैं, जो दही तथा मिश्री का मिश्रण है। वे चन्द्रमा पर उत्पन्न अमृत के गर्व को भी नीचा दिखाने वाली हैं, क्योंकि वे श्रीमती राधारानी तथा गोपियों के सघन प्रेम-व्यवहार की मधुर सुगन्धि को व्याप्त करने वाली हैं।’’


## Verse an.1.129
राय कहे,——‘कह इष्ट-देवेर वर्णन’ ।
प्रभुर सङ्कोचे रूप ना करे पठन ॥१२९॥
*राय कहे —रामानन्द राय कहते हैं; कह —अब सुनाओ; इष्ट-देवेर वर्णन —अपने आराध्य श्रीविग्रह की महिमा का वर्णन; प्रभुर सङ्कोचे —श्री चैतन्य महाप्रभु की उपस्थिति में संकोच का अनुभव करके; रूप —रूप गोस्वामी; ना करे —नहीं कर पाये; पठन —पाठ।*


### अनुवाद
रामानन्द राय ने कहा, ‘‘अब कृपया अपने आराध्य श्रीविग्रह की महिमा का वर्णन सुनाओ।’’ किन्तु रूप गोस्वामी संकोच कर रहे थे, क्योंकि श्री चैतन्य महाप्रभु उपस्थित थे।


## Verse an.1.130
प्रभु कहे,——‘‘कह, केने कर सङ्कोच-लाजे? ।
ग्रन्थेर फल शुनाइबा वैष्णव-समाजे?’’ ॥१३०॥
*प्रभु कहे —श्री चैतन्य महाप्रभु ने कहा; कह —सुनाओ; केने —क्यों; कर —तुम करते हो; सङ्कोच-लाजे —संकोच तथा लज्जा; ग्रन्थेर —ग्रन्थ का; फल —फल; शुनाइबा —सुनाओ; वैष्णव-समाजे —शुद्ध भक्तों के समाज में।*


### अनुवाद
किन्तु महाप्रभु ने यह कहते हुए रूप गोस्वामी को प्रोत्साहित किया, ‘‘तुम संकोच क्यों कर रहे हो? तुम इसे सुनाओ, जिससे भक्तगण तुम्हारे ग्रन्थ के शुभ फल को सुन सकें।’’


## Verse an.1.131
तबे रूप-गोसाञि यदि श्लोक पड़िल ।
शुनि’ प्रभु कहे,——‘एइ अति स्तुति हैल’ ॥१३१॥
*तबे —उस समय; रूप-गोसाञि —रूप गोस्वामी ने; यदि —जब; श्लोक पड़िल —श्लोक पढ़ा; शुनि’ —उसे सुनकर; प्रभु कहे —श्री चैतन्य महाप्रभु ने कहा; एइ —यह; अति स्तुति —अतिश्योक्तिपूर्ण प्रार्थना; हैल —हो गई।*


### अनुवाद
जब रूप गोस्वामी ने उनका श्लोक सुनाया, तो चैतन्य महाप्रभु ने इसको अस्वीकृत कर दिया, क्योंकि इसमें उनकी निजी महिमा का वर्णन था। उन्होंने यह मत व्यक्त किया कि यह अतिशयोक्तिपूर्ण कथन है।


## Verse an.1.132
अनर्पित-चरीं चिरात्करुणयावतीर्ण: कलौ
समर्पयितुमुन्नतोज्ज्वल-रसां स्व-भक्ति-श्रियम् ।
हरि: पुरट-सुन्दर-द्युति-कदम्ब-सन्दीपित:
सदा हृदय-कन्दरे स्फुरतु व: शची-नन्दन: ॥१३२॥
*अनर्पित —न दिया गया; चरीम् —पहले; चिरात् —चिरकाल से; करुणया —अहैतुकी कृपा द्वारा; अवतीर्ण: —अवतरित; कलौ —कलियुग में; समर्पयितुम् —प्रदान करने के लिए; उन्नत —अत्यन्त उच्च स्तर का; उज्ज्वल-रसाम् —माधुर्य रस; स्व-भक्ति —अपनी ही भक्ति का; श्रियम् —खजाना; हरि: —भगवान्; पुरट —सोने से भी; सुन्दर —अधिक सुन्दर; द्युति —कान्ति से; कदम्ब —समूह के साथ; सन्दीपित: —चमकते; सदा —सर्वदा; हृदय-कन्दरे —हृदय के अन्तरतम में; स्फुरतु —स्थित हो; व: —आपके; शची-नन्दन: —माता शची का पुत्र।*


### अनुवाद
‘‘परम भगवान्, जो कि श्रीमती शचीदेवी के पुत्र के रूप में सुविख्यात हैं, आपके हृदय के अन्तरतम प्रदेश में स्थित हों। पिघले सोने की द्युति से देदीप्यमान, वे अपनी अहैतुकी कृपा से कलियुग में वह प्रदान करने के लिए अवतरित हुए हैं, जो अन्य अवतारों ने कभी नहीं दिया—वे भक्ति का सर्वाधिक उच्च रस अर्थात् माधुर्य-प्रेम-रस प्रदान करने के लिए अवतरित हुए हैं।’’’


### तात्पर्य
यह श्लोक ( विदग्ध माधव १.२) आदिलीला (१.४ तथा ३.४) में भी दृष्टिगत होता है। विदग्ध माधव की अपनी टीका में श्रील विश्वनाथ चक्रवर्ती ठाकुर मन्तव्य देते हैं— महाप्रभो: स्फूर्ति बिना हरिलीला रसास्वादनानुपपत्तेरिति भाव: —‘‘श्री चैतन्य महाप्रभु की कृपा बिना व्यक्ति पूर्ण पुरुषोत्तम भगवान् की लीलाओं का वर्णन नहीं कर सकता।’’ अत: श्रील रूप गोस्वामी ने कहा— वो युष्माकं हृदय रूप गुहायां शचीनन्दनो हरि: सि: स्फुरतु —‘‘श्री चैतन्य महाप्रभु, जो साक्षात् सिंह के समान हैं और जो कामनारूपी हाथी का वध करते हैं, प्रत्येक के हृदय में स्फुरित हों, क्योंकि उनके कृपापूर्ण आशीर्वाद से व्यक्ति कृष्ण की दिव्य लीलाओं को समझ सकता है।’’


## Verse an.1.133
सब भक्त-गण कहे श्लोक शुनिया ।
कृतार्थ करिला सबाय श्लोक शुनाञा ॥१३३॥
*सब भक्त-गण —वहाँ उपस्थित सभी भक्तगण; कहे —कहने लगे; श्लोक शुनिया —यह श्लोक सुनकर; कृत-अर्थ करिला —आपने कृतार्थ कर दिया; सबाय —सब को; श्लोक शुनाञा —यह श्लोक सुनाकर।*


### अनुवाद
उपस्थित समस्त भक्तों ने इस श्लोक की इतनी अधिक प्रशंसा की कि उन्होंने उनके दिव्य उच्चारण के लिए रूप गोस्वामी के प्रति अपनी कृतज्ञता व्यक्त की।


## Verse an.1.134
राय कहे,——‘‘कोन् आमुखे पात्र-सन्निधान?’’ ।
रूप कहे,——‘‘काल-साम्ये ‘प्रवर्तक’ नाम’’ ॥१३४॥
*राय कहे —रामानन्द राय ने कहा; कोन् —किस प्रकार; आमुखे —परिचय; पात्र-सन्निधान —पात्रों की उपस्थिति का; रूप कहे —श्रील रूप गोस्वामी ने उत्तर दिया; काल-साम्ये —उचित समय पर; प्रवर्तक नाम —प्रवर्तक शीर्षक के अन्तर्गत।*


### अनुवाद
रामानन्द राय ने पूछा, ‘‘तुमने पात्रों के समूह का परिचय किस तरह कराया है?’’ रूप गोस्वामी ने उत्तर दिया, ‘‘सारे पात्र प्रवर्तक शीर्षक के अन्तर्गत उपयुक्त समय पर एकत्र होते हैं।


### तात्पर्य
नाटकों में सारे अभिनेता पात्र कहलाते हैं। विश्वनाथ कविराज ने साहित्य दर्पण (६.२८३) में यही लिखा है:

आमुख का अर्थ श्रील रूप गोस्वामी ने नाटक चन्द्रिका में दिया है:

जब श्रील रामानन्द राय ने नाटक में पात्रों के समूह का परिचय कराने की योजना के विषय में पूछा, तो रूप गोस्वामी ने उत्तर दिया कि जब सर्वप्रथम समय के अनुसार पात्र मंच पर प्रवेश करते हैं, तब इस प्रवेश को शास्त्रीय रूप से प्रवर्तक कहा जाता है। उदाहरण के लिए देखें निम्नलिखित श्लोक १३६। श्रील भक्तिसिद्धान्त सरस्वती ठाकुर कहते हैं कि प्रस्तावना जिसे शास्त्रीय दृष्टि से आमुख कहते हैं, साहित्य दर्पण (६.२८८) के अनुसार पाँच प्रकार की हो सकती है:

‘‘प्रस्तावनाएँ पाँच प्रकार की हैं: (१) उद्‍‌घात्यक, (२) कथोद्‍‌घात, (३) प्रयोगातिशय, (४) प्रवर्तक तथा (५) अवलगित।’’ ये पाँच प्रकार की प्रस्तावनाएँ आमुख कहलाती हैं। श्रील रामानन्द राय ने पूछा कि इन पाँच प्रस्तावनाओं में किसका प्रयोग हुआ है। श्रील रूप गोस्वामी ने उत्तर दिया कि उन्होंने प्रवर्तक प्रस्तावना का प्रयोग किया है।


## Verse an.1.135
आक्षिप्त: काल-साम्येन प्रवेश: स्यात्प्रवर्तक: ॥१३५॥
*आक्षिप्त: —क्रियान्वित होता है; काल-साम्येन —उपयुक्त समय आने पर; प्रवेश: —प्रवेश; स्यात् —हो; प्रवर्तक: —प्रवर्तक।*


### अनुवाद
‘‘‘जब उपयुक्त समय आने पर पात्रों का प्रवेश होता है, तो यह प्रवेश प्रवर्तक कहलाता है।’


### तात्पर्य
यह श्लोक श्रील रूप गोस्वामी कृत नाटक-चन्द्रिका (१२) का है।


## Verse an.1.136
सोऽयं वसन्त-समय: समियाय यस्मिन्
पूर्णं तमीश्वरमुपोढ़-नवानुरागम् ।
गूढ़-ग्रहा रुचिरया सह राधयासौ
रङ्गाय सङ्गमयिता निशि पौर्णमासी ॥१३६॥
*स: —वही; अयम् —यह; वसन्त-समय: —वसन्तु ऋतु; समियाय —आ चुकी है; यस्मिन् —जिसमें; पूर्णम् —सम्पूर्ण; तम् —उनको; ईश्वरम् —पूर्ण पुरुषोत्तम भगवान्; उपोढ़ —प्राप्त किया हुआ; नव-अनुरागम् —नवीन आकर्षण; गूढ़-ग्रहा —जिसने तारों को ढक दिया; रुचिरया —अत्यन्त सुन्दर; सह —के साथ; राधया —श्रीमती राधारानी; असौ —उस पूर्णमासी की रात में; रङ्गाय —सौंदर्य बढ़ाने के लिए; सङ्गमयिता —मिलने के लिए; निशि —रात्रि के समय; पौर्णमासी —पूर्ण चन्द्रमा से युक्त रात।*


### अनुवाद
‘‘‘वसन्त ऋतु आ चुकी थी तथा उस ऋतु के पूर्ण चन्द्रमा ने सभी प्रकार से पूर्ण भगवान् को रात में सुन्दरी राधारानी से मिलने के नवीन आकर्षण से प्रेरित किया, जिससे उनकी लीलाओं का सौन्दर्य बढ़ सके।’’


### तात्पर्य
श्रील भक्तिविनोद ठाकुर ने इस श्लोक ( विदग्ध माधव १.१०) की दो प्रकार से व्याख्या की है—एक भगवान् कृष्ण के लिए और दूसरी श्रीमती राधारानी के लिए। जब कृष्ण के पक्ष में व्याख्या की जाती है, तब रात से अमावस्या का अर्थ लिया जाता है और जब श्रीमती राधारानी के पक्ष में ली जाती है, तो पूर्णमासी के रूप में।


## Verse an.1.137
राय कहे,——‘‘प्ररोचनादि कह देखि, शुनि?’’ ।
रूप कहे,——‘‘महाप्रभुर श्रवणेच्छा जानि’’ ॥१३७॥
*राय कहे —श्रील रामानन्द राय ने कहा; प्ररोचनादि कह —कृपया प्ररोचना सुनाइये; देखि —मैं परीक्षा करूँगा; शुनि —और सुनुँगा; रूप कहे —श्रील रूप गोस्वामी ने उत्तर दिया; महाप्रभुर —श्री चैतन्य महाप्रभु के विषय में; श्रवण-इच्छा —सुनने की इच्छा; जानि —मुझे लगता है।*


### अनुवाद
रामानन्द राय ने कहा, ‘‘कृपया तुम मुझे प्ररोचना भाग सुनाओ, जिससे मैं सुन सकूँ तथा परीक्षा कर सकूँ।’’ श्री रूप ने उत्तर दिया, ‘‘मैं सोचता हूँ कि श्री चैतन्य महाप्रभु की प्ररोचना सुनने की इच्छा है।


### तात्पर्य
काल तथा स्थान, नायक तथा दर्शक की प्रशंसा करके दर्शक को अधिकाधिक सुनने के लिए उन्मुख करने की विधि प्ररोचना कहलाती है। प्ररोचना के विषय में नाटक-चन्द्रिका का यह कथन है:

इसी तरह साहित्य दर्पण (६.२८६) में कहा गया है:

संस्कृत में प्रस्तुत किये जाने वाले किसी भी साहित्य को प्रामाणिक सन्दर्भ ग्रन्थों में उल्लिखित नियमों का पालन करना चाहिए। श्रील रामानन्द राय द्वारा पूछे गये शास्त्रीय प्रश्न तथा श्रील रूप गोस्वामी के उत्तर सूचित करते हैं कि दोनों ही नाटक लिखने की विधियों से भलीभाँति अवगत थे तथा उनमें दक्ष थे।


## Verse an.1.138
भक्तानामुदगादनर्गल-धियां वर्गो निसर्गोज्ज्वल:
शीलै: पल्लवित: स बल्लव-वधू-बन्धो: प्रबन्धोऽप्यसौ ।
लेभे चत्वरतां च ताण्डव-विधेर्वृन्दाटवी-गर्भ-भूर्
मन्ये मद्विध-पुण्य-मण्डल-परीपाकोऽयमुन्मीलति ॥१३८॥
*भक्तानाम् —भक्तों के; उदगात् —प्रकट हुए हैं; अनर्गल-धियाम् —निरन्तर राधा कृष्ण का चिन्तन करना; वर्ग: —सभा; निसर्ग-उज्ज्वल: —स्वाभाविक रूप से अत्यन्त उन्नत; शीलै: —प्राकृतिक काव्यात्मक अलंकारों के साथ; पल्लवित: —एक वृक्ष के पत्तों की भाँति फैले; स: —वह; बल्लव-वधू-बन्धो: —गोपियों के बन्धु, श्रीकृष्ण; प्रबन्ध: —ग्रन्थ; अपि —भी; असौ —उसने; लेभे —प्राप्त किया है; चत्वरताम् —समतल जमीन वाले चतुष्कोणीय स्थान के गुण; च —तथा; ताण्डव-विधे: —नृत्य करने के लिए; वृन्दा-अटवी —वृन्दावन के वन के लिए; गर्भ-भू: —आन्तरिक मैदान; मन्ये —मैं मानता हूँ; मत्-विध —मुझ जैसे व्यक्तियों के; पुण्य-मण्डल —पुण्य कर्मों का समूह; परीपाक: —पूर्ण विकसित; अयम् —यह; उन्मीलति —प्रतीत होता है।*


### अनुवाद
‘‘‘इस समय उपस्थित भक्तगण निरन्तर भगवान् के विषय में सोचते रहते हैं, अतएव वे बहुत उच्च हैं। विदग्ध माधव नामक यह ग्रन्थ भगवान् कृष्ण की लीलाओं का काव्यात्मक अलंकारों के विभूषणों के साथ चित्रण करता है। वृन्दावन के भीतरी भूभाग गोपियों के साथ कृष्ण के नृत्य के लिए उपयुक्त मंच प्रस्तुत करते हैं। इसलिए मैं सोचता हूँ कि हम जैसे लोग, जिन्होंने भक्ति में आगे बढ़ने का प्रयास किया है, उनके पुण्यकर्म अब परिपक्‍व हो चुके हैं।


### तात्पर्य
यह विदग्ध माधव के प्रथम अंक का आठवाँ श्लोक है।


## Verse an.1.139
अभिव्यक्ता मत्त: प्रकृति-लघु-रूपादपि बुधा
विधात्री सिद्धार्थान्हरि-गुण-मयी व: कृतिरियम् ।
पुलिन्देनाप्यग्नि: किमु समिधमुन्मथ्य जनितो
हिरण्य-श्रेणीनामपहरति नान्त:-कलुषताम् ॥१३९॥
*अभिव्यक्ता —अभिव्यक्त हुआ है; मत्त: —मुझ से; प्रकृति —स्वभाव से; लघु-रूपात् —दीन अवस्था में स्थित; अपि —यद्यपि; बुधा: —हे विद्वान भक्तों; विधात्री —जो शायद ला पाये; सिद्ध-अर्थान् —सिद्धि के सभी अनिवार्य तत्त्व; हरि-गुण-मयी —जिसकी विषय वस्तु श्रीकृष्ण के गुणों का वर्णन है; व: —आपके; कृति: —विदग्ध माधव नामक काव्य ग्रन्थ; इयम् —यह; पुलिन्देन —निम्न श्रेणि के व्यक्तियों द्वारा; अपि —यद्यपि; अग्नि: —आग; किम् उ —चाहे; समिधम् —लकड़ी; उन्मथ्य —को रगड़कर; जनित: —उत्पन्न की गई हो; हिरण्य —सोने के; श्रेणीनाम् —के भण्डारों का; अपहरति —नष्ट कर देती है; न —नहीं; अन्त: —आन्तरिक; कलुषताम् —कल्मश।*


### अनुवाद
‘‘‘हे विद्वान भक्तों, मैं स्वभाव से अज्ञान तथा दीन हूँ। फिर भी यद्यपि मुझसे यह विदग्ध माधव निकला है, तो भी यह पूर्ण पुरुषोत्तम भगवान् के दिव्य गुणों के वर्णन से भरा पड़ा है। इसलिए क्या ऐसा ग्रन्थ जीवन के उच्चतम लक्ष्य-प्राप्ति को पूरा नहीं करा सकेगा? यद्यपि इसके काठ को निम्न श्रेणी का व्यक्ति भी जला सकता है, तो भी यह अग्नि सोने को शुद्ध कर सकती है। इसी तरह यद्यपि मैं स्वभाव से अत्यन्त नीच हूँ, फिर भी यह ग्रन्थ स्वर्ण जैसे भक्तों के हृदयों के भीतर की धूल को स्वच्छ करने में सहायता कर सकता है।’’’


### तात्पर्य
यह श्लोक भी विदग्ध-माधव (१.६) का है।


## Verse an.1.140
राय कहे,——‘‘कह देखि प्रेमोत्पत्ति-कारण? ।
पूर्व-राग, विकार, चेष्टा, काम-लिखन?’’ ॥१४०॥
*राय कहे —श्रील रामानन्द राय ने आगे पूछा; कह —कृपया वर्णन कीजिये; देखि —ताकि मैं जान पाऊँ; प्रेम-उत्पत्ति-कारण —प्रेम भाव जागृत करने का कारण; पूर्व-राग —पहले का अनुराग; विकार —प्रेम विकार; चेष्टा —प्रेम चेष्टा; काम-लिखन —गोपियों की कृष्ण के प्रति आसक्ति को प्रकट करने वाले पत्रों को लिखना।*


### अनुवाद
तब रामानन्द राय ने कृष्ण तथा गोपियों के मध्य प्रेम-व्यापार के कारणों के विषय में, यथा पूर्व-राग, प्रेम-विकार, प्रेम-चेष्टा तथा कृष्ण के लिए गोपियों के प्रेम के जागृत होने को प्रकट करने वाले पत्रों के आदान-प्रदान के विषय में पूछा।


## Verse an.1.141
क्रमे श्री-रूप-गोसाञि सकलि कहिल ।
शुनि’ प्रभुर भक्त-गणेर चमत्कार हैल ॥१४१॥
*क्रमे —क्रमबद्ध तरीके से; श्री-रूप-गोसाञि —श्रील रूप गोस्वामी ने; सकलि कहिल —सब कुछ वर्णन किया; शुनि’ —जिसे सुनकर; प्रभुर —श्री चैतन्य महाप्रभु के; भक्त-गणेर —भक्तों को; चमत्कार —आश्चर्य; हैल —हो गया।*


### अनुवाद
श्रील रूप गोस्वामी ने क्रमश: रामानन्द राय द्वारा पूछी गई हर बात बता दी। उनकी व्याख्या सुनकर श्री चैतन्य महाप्रभु के सारे भक्त आश्चर्यचकित रह गये।


### तात्पर्य
श्रील रूप गोस्वामी ने अपने ग्रन्‍थ उज्ज्वल-नीलमणि ( विप्रलम्भ प्रकरण २६) में काम-लिखन की विवेचना की है:

‘‘युवक तथा युवती के मध्य पत्रों का आदान-प्रदान, जिसका सम्बन्ध उनकी पारस्परिक अनुरक्ति को जागृत करने से होता है, काम-लेख कहलाता है।’’


## Verse an.1.142
एकस्य श्रुतमेव लुम्पति मतिं कृष्णेति नामाक्षरं
सान्द्रोन्माद-परम्परामुपनयत्यन्यस्य वंशी-कल: ।
एष स्‍निग्ध-घन-द्युतिर्मनसि मे लग्न: पटे वीक्षणात्
कष्टं धिक्पुरुष-त्रये रतिरभून्मन्ये मृति: श्रेयसी ॥१४२॥
*एकस्य —एक व्यक्ति के; श्रुतम् —सुन लिया है; एव —निश्चित रूप से; लुम्पति —हर लेता है; मतिम् —मन को; कृष्ण इति —कृष्ण; नाम-अक्षरम् —नाम के वर्ण; सान्द्र-उन्माद —गहरी उन्मत्तता; परम्पराम् —एक झड़ी; उपनयति —उत्पन्न करता है; अन्यस्य —एक अन्य की; वंशी-कल: —वंशी की ध्वनि; एष: —यह तीसरा; स्‍निग्ध —प्रेम देने वाला; घन-द्युति: —बिजली के समान कान्तियुक्त; मनसि —मन में; मे —मेरे; लग्न: —आसक्ति; पटे —चित्र में; वीक्षणात् —देखने पर; कष्टम् धिक् —अरे, मुझ पर धिक्कार है; पुरुष-त्रये —तीन व्यक्तियों के प्रति; रति: —आसक्ति; अभूत् —जागृत हो गई है; मन्ये —मैं सोचती हूँ; मृति: —मृत्यु; श्रेयसी —श्रेयस्कर है।*


### अनुवाद
‘‘(कृष्ण के प्रति पहले के अनुराग—पूर्व-राग का अनुभव करते हुए राधारानी ने सोचा:) ‘चूँकि मैंने कृष्ण नामक व्यक्ति का नाम सुन रखा है, इसलिए मेरी सद्बुद्धि नष्ट हो चुकी है। फिर, एक दूसरा व्यक्ति भी है, जो अपनी वंशी इस तरह बजाता है कि उसकी ध्वनि सुनकर मेरे हृदय में गहन उन्माद उत्पन्न होता है। यही नहीं, एक अन्य व्यक्ति भी है, जिसके प्रति मेरा मन अनुरक्त हो उठता है जब मैं उसके चित्र में उसका सुन्दर बिजली जैसा तेज देखती हूँ। इसलिए मैं सोचती हूँ कि मुझे धिक्कार है, क्योंकि मैं एकसाथ तीन व्यक्तियों पर आसक्त हूँ। इसके लिए मेरे लिए मर जाना ही श्रेयस्कर होगा।’


### तात्पर्य
यह श्लोक विदग्ध माधव (२.९) का है।


## Verse an.1.143
इयं सखि सु-दु:साध्या राधा-हृदय-वेदना ।
कृता यत्र चिकित्सापि कुत्सायां पर्यवस्यति ॥१४३॥
*इयम् —यह; सखि —मेरी प्रिय सखी; सु-दु:साध्या —उपचार करने में कठिन; राधा —श्रीमती राधारानी की; हृदय-वेदना —हृदय के दु:ख को; कृता —किया गया; यत्र —जिनमें; चिकित्सा —उपचार; अपि —यद्यपि; कुत्सायाम् —अपयश में ही; पर्यवस्यति —फलित होगा।*


### अनुवाद
‘‘‘हे प्रिय सखी, श्रीमती राधारानी के हृदय की इन वेदनाओं को ठीक कर पाना अत्यन्त कठिन है। यदि इसका कोई उपचार भी किया जाए, तो अपयश ही हाथ लगेगा।’


### तात्पर्य
यह श्लोक स्वयं श्रीमती राधारानी द्वारा कहा हुआ है ( विदग्ध माधव २.८)।


## Verse an.1.144
धरि-अ पड़िच्छन्द-गुणं
सुन्दर मह मन्दिरे तुमं वससि ।
तह तह रुन्धसि बलि-अं
जह जह च-इदा पलाएम्हि ॥१४४॥
*धरि-अ —पकड़कर; पड़िच्छन्द-गुणम् —चित्र की कलात्मकता का गुण; सुन्दर —हे परम सुन्दर; मह —मेरे; मन्दिरे —हृदय के भीतर; तुमम् —तुम; वससि —वास करते हो; तह तह —उतना ही; रुन्धसि —रोक लेते हो; बलि-अम् —बलपूर्वक; जह जह —जितना ही; च-इदा —विचलित होकर; पलाएम्हि —मैं भागने का प्रयास करती हूँ।*


### अनुवाद
‘‘‘‘‘हे अतीव सुन्दर, तुम्हारे चित्र की कलात्मक सुन्दरता ने मेरे मन के भीतर छाप छोड़ दी है। चूँकि अब तुम मेरे मन के भीतर बसे हुए हो, इसलिए मैं तुम्हारी छाप के कारण उद्विग्न होकर जहाँ कहीं भी भागना चाहती हूँ, हे मित्र, मैं पाती हूँ कि तुम मेरा रास्ता रोक रहे हो।’’’


### तात्पर्य
यह श्लोक ( विदग्ध माधव २.३३) प्राकृत भाषा में है, संस्कृत में नहीं है। इसका संस्कृत रूपान्तर इस प्रकार होगा:

इसका अर्थ एक ही है, किन्तु भाषा भिन्न है। यह श्लोक मधुमंगल ने श्रीकृष्ण से कहा था, जब उसने श्रीमती राधारानी का पत्र उन्हें पढ़कर सुनाया था।


## Verse an.1.145
अग्रे वीक्ष्य शिखण्ड-खण्डमचिरादुत्कम्पमालम्बते
गुञ्जानां च विलोकनान्मुहुरसौ सास्रं परिक्रोशति ।
नो जाने जनयन्नपूर्व-नटन-क्रीड़ा-चमत्कारितां
बालाया: किल चित्त-भूमिमविशत्कोऽयं नवीन-ग्रह: ॥१४५॥
*अग्रे —समक्ष; वीक्ष्य —देखकर; शिखण्ड-खण्डम् —कुछ मोर पंख; अचिरात् —अचानक; उत्कम्पम् —हृदय और देह का कम्पन; आलम्बते —ले जाती है; गुञ्जानाम् —गुंज (छोटे शंख) की माला के; च —भी; विलोकनात् —देखकर; मुहु: —निरन्तर; असौ —वे; स-अस्रम् —आसुँओं से युक्त; परिक्रोशति —रोने लगती है; न उ —नहीं; जाने —मैं जानता हूँ; जनयन् —जाग जाता है; अपूर्व-नटन —अपूर्व कलात्मक नर्तन; क्रीड़ा —क्रियाओं की; चमत्कारिताम् —उन्मत्तता; बालाया: —इस दीन बाला की; किल —अवश्य ही; चित्त-भूमिम् —हृदय में; अविशत् —प्रवेश कर गई है; क: —कैसे; अयम् —यह; नवीन-ग्रह: —नवीन भावविभोर करने वाले लक्षण।*


### अनुवाद
‘‘‘अपने समक्ष मोर-पंख को देखकर यह बाला एकाएक काँपने लगती है। जब कभी यह गुंजा की माला देखती है, तो अश्रुपात करती है और उच्च स्वर से क्रन्दन करती है। मैं नहीं जानती हूँ कि इस बेचारी बाला के हृदय में किस तरह का नवीन भाव प्रवेश कर गया है। इसने इसे नर्तक की नाचने की प्रवृत्ति से ओतप्रोत कर दिया है, जिससे रंगमंच पर अद्भुत अद्वितीय नृत्य उत्पन्न होता रहता है।’


### तात्पर्य
यह श्लोक ( विदग्ध माधव २.१५) भगवान् कृष्ण की मातामही की सखी मुखरा ने बात-बात में मधुमंगल की मातामही पौर्णमासी से कहा है।


## Verse an.1.146
अकारुण्य: कृष्णो यदि मयि तवाग: कथमिदं
मुधा मा रोदीर्मे कुरु परमिमामुत्तर-कृतिम् ।
तमालस्य स्कन्धे विनिहित-भुज-वल्लरिरियं
यथा वृन्दारण्ये चिरमविचला तिष्ठति तनु: ॥१४६॥
*अकारुन्य: —अत्यन्त निर्दयी; कृष्ण: —भगवान् कृष्ण; यदि —यदि; मयि —मुझ पर; तव —तुम्हारा; आग: —दोष; कथम् —कैसे है; इदम् —यह; मुधा —व्यर्थ ही; मा रोदी: —मत रोओ; मे —मेरे लिए; कुरु —करो; परम् —लेकिन बाद में; इमाम् —यह; उत्तर-कृतिम् —अन्तिम संस्कार; तमालस्य —एक तमाल वृक्ष के; स्कन्धे —तनों से; विनिहित —आलिंगन करती हुई; भुज-वल्लरि: —लताओं जैसी भुजाएँ; इयम् —यह; यथा —जहाँ तक सम्भव हो; वृन्दा-अरण्ये —वृन्दावन में; चिरम् —सदैव; अविचला —अविचल भाव से; तिष्ठति —रहे; तनु: —देह।*


### अनुवाद
‘‘(श्रीमती राधारानी ने अपनी नित्य संगिनी विशाखा से कहा:) ‘हे प्रिय सखी, यदि कृष्ण मेरे प्रति क्रूर हैं, तो तुम्हे रोने की आवश्यकता नहीं है, क्योंकि इसमें तुम्हारा कोई दोष नहीं होगा। तब मुझे मरना होगा, किन्तु बाद में तुम मेरे लिए एक काम करना—मेरे अन्तिम संस्कार में, मेरे शरीर तमाल वृक्ष पर उसी तरह रखना, जिस तरह मेरी भुजाएँ लताओं के समान तमाल वृक्ष का आलिंगन करती रहें, जिससे मैं अविचल भाव से वृन्दावन में सदा-सदा के लिए रह सकती हूँ। यही मेरी अन्तिम विनती है।’’’


### तात्पर्य
यह श्लोक विदग्ध माधव (२.४७) का है।


## Verse an.1.147
राय कहे,——‘‘कह देखि भावेर स्वभाव?’’ ।
रूप कहे,——‘‘ऐछे हय कृष्ण-विषयक ‘भाव’’’ ॥१४७॥
*राय कहे —रामानान्द राय ने कहा; कह —कृपया वर्णन कीजिये; देखि —ताकि मैं जान सकूँ; भावेर स्वभाव —प्रेमभाव का लक्षण; रूप कहे —रूप गोस्वामी ने उत्तर दिया; ऐछे —ऐसा; हय —है; कृष्ण-विषयक —कृष्ण सम्बन्धी; भाव —प्रेमभाव।*


### अनुवाद
रामानन्द राय ने पूछा, ‘‘भावात्मक प्रेम के क्या लक्षण हैं?’’ रूप गोस्वामी ने उत्तर दिया, ‘‘कृष्ण विषयक भावात्मक प्रेम का यह स्वभाव है:


## Verse an.1.148
पीड़ाभिर्नव-कालकूट-कटुता-गर्वस्य निर्वासनो
निस्यन्देन मुदां सुधा-मधुरिमाहङ्कार-सङ्कोचन: ।
प्रेमा सुन्दरि नन्द-नन्दन-परो जागर्ति यस्यान्तरे
ज्ञायन्ते स्फुटमस्य वक्र-मधुरास्तेनैव विक्रान्तय: ॥१४८॥
*पीड़ाभि: —कष्टों द्वारा; नव —नवीन; काल-कूट —विष के; कटुता —विषैलेपन का; गर्वस्य —गर्व का; निर्वासन: —निषेध; निस्यन्देन —बहाकर; मुदाम् —प्रसन्नता; सुधा —अमृत की; मधुरिमा —मधुरता का; अहङ्कार —अभिमान; सङ्कोचन: —कम करता; प्रेमा —प्रेम; सुन्दरि —सुन्दर सखी; नन्द-नन्दन-पर: —नन्द महाराज के पुत्र में एकनिष्ठ; जागर्ति —विकसित करता है; यस्य —जिसका; अन्तरे —हृदय में; ज्ञायन्ते —देखे जाते हैं; स्फुटम् —स्पष्ट रूप से; अस्य —उसका; वक्र —कुटिल; मधुरा: —तथा मधुर; तेन —उसके द्वारा; एव —अकेले ही; विक्रान्तय: —प्रभाव।*


### अनुवाद
‘‘‘हे सुन्दरी, यदि कोई नन्द महाराज के पुत्र भगवान् कृष्ण के प्रति भगवत्प्रेम उत्पन्न कर लेता है, तो इस प्रेम के सारे कटु तथा मधुर प्रभाव उसके हृदय में प्रकट हो जायेंगे। ऐसा भगवत्प्रेम दो तरह से कार्य करता है। भगवत्प्रेम के विषैले प्रभाव सर्प के गहन तथा ताजे विष को परास्त कर देते हैं। फिर भी इसके साथ ही दिव्य आनन्द होता है, जो नीचे बहकर सर्प के विषैले प्रभावों को तथा अपने सिर पर अमृत डालने से प्राप्त सुख को भी परास्त कर देता है। यह दोहरा प्रभावशाली अनुभव होता है—एकसाथ विषैला तथा अमृतमय।’’’


### तात्पर्य
यह श्लोक विदग्ध माधव (२.१८) का है। यह मध्य-लीला (२.५२) में भी आया है। यह पौर्णमासी द्वारा कहा गया है।


## Verse an.1.149
राय कहे,——‘‘कह सहज-प्रेमेर लक्षण’’ ।
रूप-गोसाञि कहे,——‘‘साहजिक प्रेम-धर्म’’ ॥१४९॥
*राय कहे —श्रील रामानन्द राय ने पूछा; कह —कृपया मुझे बताओ; सहज-प्रेमेर —स्वाभाविक प्रेम का; लक्षण —लक्षण; रूप-गोसाञि कहे —रूप गोस्वामी उत्तर देते हैं; साहजिक —स्वाभाविक; प्रेम-धर्म —भगवत्प्रेम के लक्षण।*


### अनुवाद
रामानन्द राय ने आगे पूछा, ‘‘भगवत्प्रेम के उदय होने के स्वाभाविक लक्षण क्या हैं?’’ रूप गोस्वामी ने उत्तर दिया, ‘‘ये भगवत्प्रेम के स्वाभाविक लक्षण हैं:


## Verse an.1.150
स्तोत्रं यत्र तटस्थतां प्रकटयच्चित्तस्य धत्ते व्यथां
निन्दापि प्रमदं प्रयच्छति परीहास-श्रियं बिभ्रती ।
दोषेण क्षयितां गुणेन गुरुतां केनाप्यनातन्वती
प्रेम्ण: स्वारसिकस्य कस्यचिदियं विक्रीड़ति प्रक्रिया ॥१५०॥
*स्तोत्रम् —प्रशंसा; यत्र —जिसमें; तटस्थताम् —तटस्थता; प्रकटयत् —प्रदर्शित करता है; चित्तस्य —हृदय में; धत्ते —देता है; व्यथाम् —पीड़ा का अनुभव; निन्दा —दोषारोपण; अपि —तथा; प्रमदम् —आनन्द को; प्रयच्छति —लाता है; परीहास —परिहास; श्रियम् —सौंदर्य; बिभ्रती —लाता है; दोषेण —दोष दर्शन से; क्षयिताम् —घटने का गुण; गुणेन —सद्गुणों द्वारा; गुरुताम् —बढ़ता है; केन अपि —किसी के द्वारा; अनातन्वती —बढ़ता नहीं; प्रेम्ण: —भगवत्प्रेम का; स्वारसिकस्य —स्वाभाविक; कस्यचित् —किसी का; इयम् —यह; विक्रीड़ति —हृदय में कार्य करता है; प्रक्रिया —प्रक्रिया।*


### अनुवाद
‘‘‘जब कोई अपनी प्रिया से अपनी प्रशंसा सुनता है, तो वह बाहर से उदासीन बना रहता है, किन्तु अपने हृदय में पीड़ा का अनुभव करता है। जब वह अपनी प्रिया को अपने ऊपर दोषारोपण करते सुनता है, तो वह उन्हें परिहास मानता है और आनन्द लेता है। जब वह अपनी प्रेमिका में दोष देखता है, तो इससे उसका प्रेम घटता नहीं, न ही प्रेमिका के सद्गुण उसके सहज स्नेह को बढ़ा पाते हैं। इस तरह स्वाभाविक प्रेम सभी परिस्थितियों में चलता रहता है। इसी तरह स्वाभाविक भगवत्प्रेम हृदय के भीतर कार्य करता है।’


### तात्पर्य
यह श्लोक विदग्ध माधव (५.४) का है। इसे मधुमंगल की पितामही पौर्णमासी तथा सान्दीपनि मुनि की माता ने कहा है।


## Verse an.1.151
श्रुत्वा निष्ठुरतां ममेन्दु-वदना प्रेमाङ्कुरं भिन्दती
स्वान्ते शान्ति-धुरां विधाय विधुरे प्राय: पराञ्चिष्यति ।
किं वा पामर-काम-कार्मुक-परित्रस्ता विमोक्ष्यत्यसून्
हा मौग्ध्यात्फलिनी मनोरथ-लता मृद्वी मयोन्मूलिता ॥१५१॥
*श्रुत्वा —सुनने से; निष्ठुरताम् —क्रूरता; मम —मेरी; इन्दु-वदना —चन्द्र सदृश मुख वाली; प्रेम-अङ्कुरम् —प्रेम के अंकुर को; भिन्दती —भेद देती है; स्व-अन्ते —अपने हृदय में; शान्ति-धुराम् —अत्यन्त सहनशीलता; विधाय —धारण करके; विधुरे —शोकाकुल; प्राय: —लगभग; पराञ्चिष्यति —विरुद्ध हो सकती है; किं वा —अथवा; पामर —अति पतित; काम —काम भाव या कामदेव के; कार्मुक —बाण के; परित्रस्ता —भयभीत; विमोक्ष्यति —त्याग देगी; असून् —प्राण; हा —हाय; मौग्ध्यात् —मोह के कारण; फलिनी —लगभग फलित; मन:-रथ-लता —विकसित होते प्रेम की लता; मृद्वी —अति कोमल; मया —मेरे द्वारा; उन्मूलिता —जड़ से उखाड़ दी गई।*


### अनुवाद
‘‘‘मेरी क्रूरता सुनकर चन्द्रमुखी राधारानी अपने दु:खी हृदय में किसी न किसी तरह का धैर्य धारण कर सकती है। किन्तु तब वह मेरे विरुद्ध हो सकती है अथवा उग्र कामदेव के धनुष द्वारा उत्पन्न वासनामयी इच्छाओं से भयभीत होकर वह अपना जीवन भी त्याग सकती है। हाय! मैंने उसकी इच्छारूपी कोमल लता को, जिसमें फल आने ही वाले थे, मूर्खतापूर्वक उखाड़ दिया है।’


### तात्पर्य
श्रीमती राधारानी के प्रति अत्यन्त क्रूर होने के कारण कृष्ण इस तरह पश्चात्ताप कर रहे हैं ( विदग्ध माधव २.४०)।


## Verse an.1.152
यस्योत्सङ्ग-सुखाशया शिथिलिता गुर्वी गुरुभ्यस्त्रपा
प्राणेभ्योऽपि सुहृत्तमा: सखि तथा यूयं परिक्लेशिता: ।
धर्म: सोऽपि महान्मया न गणित: साध्वीभिरध्यासितो
धिग्धैर्यं तदुपेक्षितापि यदहं जीवामि पापीयसी ॥१५२॥
*यस्य —जिसके; उत्सङ्ग-सुख-आशया —संग के आनन्द की इच्छा से; शिथिलिता —शिथिलता; गुर्वी —अति महान्; गुरुभ्य: —गुरुजनों के प्रति; त्रपा —लज्जा को; प्राणेभ्य: —मेरे प्राणों से भी; अपि —यद्यपि; सुहृत्-तमा: —सबसे प्रिय; सखि —हे मेरी प्रिय सखी; तथा —उसी प्रकार; यूयम् —तुम्हें; परिक्लेशिता: —अत्यन्त कष्ट पहुँचाया; धर्म: —मेरे पति के प्रति कर्तव्य; स: —वह; अपि —भी; महान् —अति महान्; मया —मेरे प्रति; न —नहीं; गणित: —परवाह किये गये; साध्वीभि: —सती अथवा भद्र महिलाओं द्वारा; अध्यासित: —आचरित; धिक् धैर्यम् —तथाकथित धैर्य को धिक्कार है; तत् —उनके द्वारा; उपेक्षिता —उपेक्षित; अपि —यद्यपि; यत् —जो; अहम् —मैं; जीवामि —जी रही हूँ; पापीयसी —सबसे पापिन।*


### अनुवाद
‘‘हे सखी, उनकी संगति तथा आलिंगन के सुख की इच्छा से मैंने अपने गुरुजनों तक की उपेक्षा की और उनके समक्ष अपनी लज्जा तथा गम्भीरता को शिथिल कर दिया। इसके अतिरिक्त, यद्यपि तुम मेरी सर्वोत्तम सखी हो और मुझे अपने प्राणों से भी अधिक प्रिय हो, किन्तु मैंने तुम्हें इतना कष्ट पहुँचाया है। निस्सन्देह, मैंने अपने पतिव्रता व्रत को भी ताक पर रख दिया, जिसका सर्वोच्च भद्र महिलाएँ पालन करती हैं। हाय! यद्यपि वह इस समय मेरी उपेक्षा कर रहे हैं, मैं इतनी पापिन हूँ कि अभी भी जीवित हूँ। इसलिए मुझे अपने तथाकथित धैर्य को धिक्कारना चाहिए।’


### तात्पर्य
यह श्लोक श्रीमती राधारानी अपनी घनिष्ठ सखी विशाखा देवी से कह रही हैं ( विदग्ध माधव २.४१)।


## Verse an.1.153
गृहान्त: खेलन्त्यो निज-सहज-बाल्यस्य बलनाद्
अभद्रं भद्रं वा किमपि हि न जानीमहि मनाक् ।
वयं नेतुं युक्ता: कथमशरणां कामपि दशां
कथं वा न्याय्या ते प्रथयितुमुदासीन-पदवी ॥१५३॥
*गृह-अन्त: खेलन्त्य: —जो अपने घर में बाल्य क्रीड़ाओं में व्यस्त थीं; निज —अपनी; सहज —सरल; बाल्यस्य —बचपन के; बलनात् —प्रभाव से; अभद्रम् —बुरा; भद्रम् —अच्छा; वा —या; किम् अपि —कुछ भी; हि —अवश्य ही; न —नहीं; जानीमहि —हम जान पाईं; मनाक् —थोड़ा भी; वयम् —हम; नेतुम् —आकृष्ट करके; युक्ता: —उचित; कथम् —कैसे; अशरणाम् —समर्पण के बिना; काम् अपि —इस प्रकार की; दशाम् —दशा को; कथम् —किस प्रकार; वा —या; न्याय्या —उचित; ते —आपके; प्रथयितुम् —प्रकट होने के लिए; उदासीन —उदासीनता की; पदवी —अवस्था।*


### अनुवाद
‘‘‘मैं अपने घर में क्रीड़ाओं में व्यस्त थी और बचपन की अबोधता के कारण अच्छा-बुरा नहीं जानती थी। इसलिए क्या आपके लिए यह उचित है कि आपने पहले हमें अपनी ओर इस तरह आकृष्ट किया और फिर हमारी उपेक्षा की? अब आप हमसे उदासीन हो। क्या आप सोचते हो कि यह उचित है?’


### तात्पर्य
यह श्लोक श्रीमती राधारानी द्वारा कृष्ण से कहा गया है ( विदग्ध माधव २.४६)।


## Verse an.1.154
अन्त:-क्लेश-कलङ्किता: किल वयं यामोऽद्य याम्यां पुरीं
नायं वञ्चन-सञ्चय-प्रणयिनं हासं तथाप्युज्झति ।
अस्मिन्सम्पुटिते गभीर-कपटैराभीर-पल्ली-विटे
हा मेधाविनि राधिके तव कथं प्रेमा गरीयानभूत् ॥१५४॥
*अन्त:-क्लेश-कलङ्किता: —मन की ऐसी कष्टदायक परिस्थितियों से दूषित जो मृत्यु के बाद भी चालु रहती हैं; किल —निश्चित रूप से; वयम् —हम सभी; याम: —जा रही हैं; अद्य —अब; याम्याम् —यमराज के; पुरीम् —लोक में; न —नहीं; अयम् —यह; वञ्चन-सञ्चय —कपटपूर्ण क्रियाएं; प्रणयिनम् —की ओर निर्देशित; हासम् —मुस्कान; तथापि —फिर भी; उज्झति —त्याग देती है; अस्मिन् —इसमें; सम्पुटिते —परिपूर्ण; गभीर —गहरे; कपटै: —धोखे से; आभीर-पल्ली —ग्वालों के गाँव से; विटे —एक धोखेबाज में; हा —हाय; मेधाविनि —हे बुद्धिमति; राधिके —श्रीमती राधारानी; तव —तुमको; कथम् —कैसे; प्रेमा —प्रेम; गरीयान् —अत्यन्त महान्; अभूत् —हो गया।*


### अनुवाद
‘‘‘हमारे हृदय दु:खमय परिस्थितियों से इतने दूषित हैं कि हम निश्चित रूप से यमराज के लोक जा रही हैं। फिर भी, कृष्ण अपनी सुन्दर प्रेममयी मुस्कान नहीं त्यागते, जो ठगी की चालों से पूर्ण है। हे श्रीमती राधारानी, तुम बड़ी बुद्धिमान हो। तुमने किस तरह पड़ोस के ग्वालों के धोखेबाज लम्पट के प्रति इतना अधिक प्रेम विकसित कर लिया?’


### तात्पर्य
यह श्लोक राधारानी से उनकी एक अन्य विश्वासपात्र सखी ललिता कहती है ( विदग्ध माधव २.३७)।


## Verse an.1.155
हित्वा दूरे पथि धव-तरोरन्तिकं धर्म-सेतोर्
भङ्गोदग्रा गुरु-शिखरिणं रंहसा लङ्घयन्ती ।
लेभे कृष्णार्णव नव-रसा राधिका-वाहिनी त्वां
वाग्वीचीभि: किमिव विमुखी-भावमस्यास्तनोषि ॥१५५॥
*हित्वा —त्यागकर; दूरे —दूर; पथि —मार्ग में; धव-तरो: —पति रूपी वृक्ष का; अन्तिकम् —निकटता; धर्म-सेतो: —धर्म रूपी सेतु को; भङ्ग-उदग्रा —तोड़ने के लिए अत्यन्त दृढ़ होकर; गुरु-शिखरिणम् —गुरुजनों (सम्बन्धियों) रूपी पर्वतों को; रंहसा —तीव्र वेग से; लङ्घयन्ती —पार करती हुई; लेभे —प्राप्त कर ली है; कृष्ण-अर्नव —कृष्ण रूपी समुद्र को; नव-रसा —नवीन प्रेमभावों से प्रभावित; राधिका —श्रीमती राधिका; वाहिनी —नदी की तरह; त्वाम् —तुमको; वाक्-वीचिभि: —केवल वाणि की लहरों द्वारा; किम् —कैसे; इव —इस प्रकार; विमुखी-भावम् —विमुखता; अस्या: —उसके प्रति; तनोषि —तुम फैला रही हो।*


### अनुवाद
‘‘‘हे कृष्ण, तुम समुद्र के तुल्य हो। श्रीमती राधारानी रूपी नदी काफी दूर से—अपने पति रूपी वृक्ष को पीछे छोड़ती, सामाजिक बन्धन के पुल को तोड़ती और वरिष्ठ जनों रूपी शिखरों को बलपूर्वक पार करती हुई—तुम तक पहुँची है। तुम्हारे प्रेम की नई उमंगों के कारण यहाँ आकर उस नदी ने अब तुम्हारी शरण प्राप्त की है, किन्तु तुम हो कि उसे प्रतिकूल शब्दों की लहरों से वापस करने का प्रयास कर रहे हो। यह कैसा है कि तुम ऐसा विमुख मनोभाव फैला रहे हो?’’’


### तात्पर्य
यह श्लोक भगवान् कृष्ण से श्रीमती पौर्णमासी ने कहा है ( विदग्ध माधव ३.९)।


## Verse an.1.156
राय कहे,——‘‘वृन्दावन, मुरली-नि:स्वन ।
कृष्ण, राधिकार कैछे करियाछ वर्णन? ॥१५६॥
*राय कहे —रामानन्द राय कहते हैं; वृन्दावन —वृन्दावन नामक स्थान; मुरली-नि:स्वन —कृष्ण की मुरली की ध्वनि; कृष्ण —भगवान् कृष्ण; राधिकार —श्रीमती राधारानी के; कैछे —किस प्रकार; करियाछ वर्णन —तुमने वर्णन किया है।*


### अनुवाद
श्रील रामानन्द राय ने आगे पूछा, ‘‘तुमने वृन्दावन, दिव्य वंशी की ध्वनि तथा कृष्ण एवं राधिका के सम्बन्ध का वर्णन किस तरह किया है?


## Verse an.1.157
कह, तोमार कवित्व शुनि’ हय चमत्कार’’ ।
क्रमे रूप-गोसाञि कहे करि’ नमस्कार ॥१५७॥
*कह —कृपया मुझे बताओ; तोमार कवित्व शुनि’ —तुम्हारी कवित्व की योग्यता सुनकर; हय —होता है; चमत्कार —अत्यन्त विस्मय; क्रमे —धीरे-धीरे; रूप-गोसाञि —श्रील रूप गोस्वामी; कहे —कहना प्रारम्भ करते हैं; करि’ नमस्कार —प्रणाम करके।*


### अनुवाद
‘‘कृपया मुझे यह सब बतलाओ, क्योंकि तुम्हारी कवित्व-शक्ति अद्भुत है।’’ रूप गोस्वामी रामानन्द राय को नमस्कार करके उनके प्रश्नों का क्रमश: उत्तर देने लगे।


## Verse an.1.158
सु-गन्धौ माकन्द-प्रकर-मकरन्दस्य मधुरे
विनिस्यन्दे वन्दी-कृत-मधुप-वृन्दं मुहुरिदम् ।
कृतान्दोलं मन्दोन्नतिभिरनिलैश्चन्दन-गिरेर्
ममानन्दं वृन्दा-विपिनमतुलं तुन्दिलयति ॥१५८॥
*सु-गन्धौ —सुगन्ध में; माकन्द-प्रकर —आम की मंजरियों के गुच्छों की; मकरन्दस्य —शहद की; मधुरे —मधुर; विनिस्यन्दे —का टपकना; वन्दी-कृत —एकत्रित हुए; मधुप-वृन्दम् —भौंरे; मुहु: —बारम्बार; इदम् —यह; कृत-अन्दोलम् —हिलते हुए; मन्द-उन्नतिभि: —मन्द गति से हिलते; अनिलै: —वायु द्वारा; चन्दन-गिरे: —मलय पर्वत से; मम —मेरा; आनन्दम् —आनन्द; वृन्दा-विपिनम् —वृन्दावन; अतुलम् —अतुलनीय; तुन्दिलयति —और अधिक वर्धित करता है।*


### अनुवाद
‘‘‘नव विकसित आम्र की मंजरियों से रिसती हुई मीठी सुगन्धित मधु पुन: पुन: भौरों के समूहों को आकृष्ट कर रही है और यह वन चन्दन-वृक्षों से पूर्ण मलय पर्वत से आने वाली मन्द गतिमान वायु से कम्पित हो रहा है। इस तरह यह वृन्दावन विपिन मेरे दिव्य आनन्द को वर्धित कर रहा है।’’


### तात्पर्य
यह श्लोक विदग्ध माधव (१.२३) का है, जिसे स्वयं कृष्ण ने कहा है।


## Verse an.1.159
वृन्दावनं दिव्य-लता-परीतं
लताश्च पुष्प-स्फुरिताग्र-भाज: ।
पुष्पाणि च स्फीत-मधु-व्रतानि
मधु-व्रताश्च श्रुति-हारि-गीता: ॥१५९॥
*वृन्दावनम् —वृन्दावन का जंगल; दिव्य-लता-परीतम् —दिव्य लताओं से घिरा हुआ; लता: च —और लताएँ; पुष्प —फूलों द्वारा; स्फुरित —लदे हुए; अग्र-भाज: —अग्र भाग से युक्त; पुष्पाणि —फूल; च —और; स्फीत-मधु-व्रतानि —अनेक उन्मत्त भौरों से युक्त; मधु-व्रता: —तथा; च —और; श्रुति-हारि-गीता: —जिनके गीत वैदिक स्तोत्रों को पराजित करते हैं तथा कानों को आनन्द प्रदान करते हैं।*


### अनुवाद
‘‘‘हे प्रिय मित्र, देखो तो, यह वृन्दावन का जंगल किस तरह दिव्य लताओं तथा वृक्षों से परिपूर्ण है। लताओं के सिरों पर फूल लदे हैं और उन्मत्त भौंरे उनके चारों ओर गुनगुना रहे हैं—ऐसे गुनगुनाते गीत कान को अच्छे लगते हैं और वैदिक स्तोत्रों को भी मात कर जाते हैं।


### तात्पर्य
यह श्लोक विदग्ध माधव (१.२४) का है, जिसे बलराम ने अपने मित्र श्रीदामा से कहा है।


## Verse an.1.160
क्‍वचिद्भृङ्गी-गीतं क्‍वचिदनिल-भङ्गी-शिशिरता
क्‍वचिद्वल्ली-लास्यं क्‍वचिदमल-मल्ली-परिमल: ।
क्‍वचिद्धारा-शाली करक-फल-पाली-रस-भरो
हृषीकाणां वृन्दं प्रमदयति वृन्दावनमिदम् ॥१६०॥
*क्‍वचित् —कहीं; भृङ्गी-गीतम् —भौंरों की गुंजन; क्‍वचित् —कहीं; अनिल-भङ्गी-शिशिरता —मन्द पवन की लहरों की शीतलता; क्‍वचित् —कहीं; वल्ली-लास्यम् —लताओं का नृत्य; क्‍वचित् —कहीं; अमल-मल्ली-परिमल: —मल्लिका पुष्प की शुद्ध सुगन्ध; क्‍वचित् —कहीं; धारा-शाली —धारा प्रवाह; करक-फल-पाली —अनार के फलों के; रस-भर: —रस से परिपूर्ण; हृषीकाणाम् —इन्द्रियों के; वृन्दम् —समूह को; प्रमदयति —आनन्द दे रहा है; वृन्दावनम् —वृन्दावन का जंगल; इदम् —यह।*


### अनुवाद
‘‘‘हे प्रिय मित्र, यह वृन्दावन का वन हमारी इन्द्रियों को विविध रूपों से बड़ा आनन्द प्रदान करता है। कहीं भौंरों के झुण्ड गा रहे हैं, तो कहीं मन्द वायु सारे वातावरण को शीतल कर रही है। कहीं लताएँ एवं वृक्षों की टहनियाँ नाच रही हैं, मल्लिका पुष्प अपनी सुगन्ध बिखेर रहे हैं और अनार के फल निरन्तर प्रचुर रस की धार बहा रहे हैं।’


### तात्पर्य
यह श्लोक विदग्ध माधव (१.३१) का है, जिसे भगवान् कृष्ण ने अपने ग्वालमित्र मधुमंगल से कहा है।


## Verse an.1.161
परामृष्टाङ्गुष्ठ-त्रयमसित-रत्नैरुभयतो
वहन्ती सङ्कीर्णौ मणिभिररुणैस्तत्परिसरौ ।
तयोर्मध्ये हीरोज्ज्वल-विमल-जाम्बूनद-मयी
करे कल्याणीयं विहरति हरे: केलि-मुरली ॥१६१॥
*परामृष्त —माप; अन्गुष्ठ-त्रयम् —तीन अंगुलियों की लम्बाई; असित-रत्नै: —अति मूल्यवान इन्द्रनील रत्नों से; उभयत: —दोनों किनारों से; वहन्ती —युक्त; सङ्कीर्णौ —सुसज्जित; मणिभि: —रत्नों द्वारा; अरुणै: —अरुण; तत्-परिसरौ —वंशी के दोनों छोर; तयो: मध्ये —उनके बीच; हीर —हीरों से; उज्ज्वल —चमकते; विमल —शुद्ध; जाम्बूनद-मयी —स्वर्ण की परत से ढकी; करे —हाथ में; कल्याणी —अति शुभ; इयम् —यह; विहरति —चमकती है; हरे: —कृष्ण की; केलि-मुरली —लीलाओं की वंशी।*


### अनुवाद
‘‘‘कृष्ण की लीला वंशी तीन अंगुल लम्बी है और यह इन्द्रनील रत्नों से जटित है। वंशी के छोरों पर अरुण रत्न (पन्ना) लगे हैं, जो सुन्दर ढंग से चमचमा रहे हैं, दोनों छोरों के बीच वंशी सोने के पत्तर से मढ़ी है तथा हीरों से दमक रही है। यह शुभ वंशी, कृष्ण को सुहावनी लगती है तथा उनके हाथ में दिव्य आभा से दमक रही है।’


### तात्पर्य
यह श्लोक विदग्ध माधव (३.१) से है, जिसे पौर्णमासी ने ललितादेवी से कहा है।


## Verse an.1.162
सद्वंशतस्तव जनि: पुरुषोत्तमस्य
पाणौ स्थितिर्मुरलिके सरलासि जात्या ।
कस्मात्त्वया सखि गुरोर्विषमा गृहीता
गोपाङ्गना-गण-विमोहन-मन्त्र-दीक्षा ॥१६२॥
*सत्-वंशत: —अति सम्मानित कुल; तव —तुम्हारा; जनि: —जन्म; पुरुषोत्तमस्य —भगवान् श्रीकृष्ण के; पाणौ —हाथों में; स्थिति: —निवास; मुरलिके —हे शुभ मुरली; सरला —सरल; असि —तुम हो; जात्या —जन्म से; कस्मात् —क्यों; त्वया —तुम्हारे द्वारा; सखि —हे मेरी प्रिय सखी; गुरो: —गुरु से; विषमा —खतरनाक; गृहीता —ली है; गोप-अङ्गना-गण-विमोहन —गोपियों के समूह को विमोहित करने के लिए; मन्त्र-दीक्षा —मन्त्र दीक्षा।*


### अनुवाद
‘‘‘हे मेरी प्रिय सखी मुरली, ऐसा प्रतीत होता है कि तुम अत्यन्त उत्तम परिवार में उत्पन्न हुई हो, क्योंकि तुम्हारा निवासस्थान श्रीकृष्ण के हाथों में है। जन्म से तुम सीधी-सादी हो और तनिक भी कुटिल नहीं हो। तो फिर तुमने इस खतरनाक मन्त्र में दीक्षा क्यों ली, जो एकत्र हुई गोपियों को मोहित करता है?’


### तात्पर्य
यह श्लोक ( विदग्ध माधव ५.१७) श्रीमती राधारानी द्वारा कहा गया है।


## Verse an.1.163
सखि मुरलि विशाल-च्छिद्र-जालेन पूर्णा
लघुरति-कठिना त्वं ग्रन्थिला नीरसासि ।
तदपि भजसि शश्वच्चुम्बनानन्द-सान्द्रं
हरि-कर-परिरम्भं केन पुण्योदयेन ॥१६३॥
*सखि मुरलि —हे प्रिय सखि मुरली; विशाल-छिद्र-जालेन —तुम्हारे शरीर पर अनेक छिद्रों से (अन्य शब्दों में, छिद्रों से भरी हुई जिसका अर्थ ‘दोषों से भरी हुई’ भी है); पूर्णा —पूर्ण; लघु: —अति हल्की; अति-कठिना —बनावट में अत्यन्त कठोर; त्वम् —तुम; ग्रन्थिला —गाँठों से भरी हुई; नीरसा —रस विहीन; असि —हो; तत् अपि —इसलिए; भजसि —तुम सेवा द्वारा प्राप्त करती हो; शश्वत् —निरन्तर; चुम्बन-आनन्द —भगवान् द्वारा निरन्तर चूमे जाने का दिव्य आनन्द; सान्द्रम् —प्रगाढ़; हरि-कर-परिरम्भम् —श्रीकृष्ण हाथों द्वारा आलिंगित; केन —कौन से; पुण्य-उदयेन —पुण्यों के फलस्वरूप।*


### अनुवाद
‘‘‘हे मेरी प्रिय सखी वंशी, तुम अनेक छिद्रों या दोषों से युक्त हो। तुम हल्की, कठोर, रसहीन तथा गाँठों से भरी हो। किन्तु किस तरह के पुण्यकर्मों ने तुम्हें भगवान् द्वारा चुम्बित होने तथा उनके हाथों द्वारा आलिंगित होने के लिए प्रवृत्त किया है?’’


### तात्पर्य
यह श्लोक श्रीमती राधारानी की प्रतिद्वन्द्वी सखी चन्द्रावली द्वारा कहा गया है ( विदग्ध माधव ४.७)।


## Verse an.1.164
रुन्धन्नम्बु-भृतश्चमत्कृति-परं कुर्वन्मुहुस्तुम्बुरुं
ध्यानादन्तरयन्सनन्दन-मुखान्विस्मापयन्वेधसम् ।
औत्सुक्यावलिभिर्बलिं चटुलयन्भोगीन्द्रमाघूर्णयन्
भिन्दन्नण्ड-कटाह-भित्तिमभितो बभ्राम वंशी-ध्वनि: ॥१६४॥
*रुन्धन् —रोक दी; अम्बु-भृत: —वर्षा के बादलों जैसे; चमत्कृति-परम् —आश्चर्य से पूर्ण; कुर्वन् —कर दिया; मुहु: —प्रतिक्षण; तुम्बुरुम् —गन्धर्वों के राजा तुम्बरु को; ध्यानात् —ध्यान की अवस्था से; अन्तरयन् —विचलित; सनन्दन-मुखान् —सनन्दन जैसे महान् सन्त पुरुषों को; विस्मापयन् —आश्चर्य उत्पन्न कर दिया; वेधसम् —ब्रह्माजी तक को भी; औत्सुक्य-आवलिभि: —उत्सुकता के विचारों के साथ; बलिम् —राजा बलि को; चटुलयन् —चंचल कर दिया; भोगी-इन्द्रम् —नागों के राजा को; आघूर्णयन् —चक्कर कटवाये; भिन्दन् —भेदकर; अण्ड-कटाह-भित्तिम् —ब्रह्माण्ड की कठोर परतों को; अभित: —सर्वत्र; बभ्राम —फैल गई; वंशी-ध्वनि: —मुरली की दिव्य ध्वनि।*


### अनुवाद
‘‘‘कृष्ण की वंशी की दिव्य ध्वनि ने वर्षा के बादलों की गति रोक दी, गन्धर्वों को आश्चर्यचकित कर दिया, और सनक तथा सनन्दन जैसे महान् सन्त पुरुषों के ध्यान को चलायमान कर दिया। इसने ब्रह्मा के भीतर आश्चर्य उत्पन्न कर दिया, इसने गहन उत्सुकता उत्पन्न कर दी जिससे बलि महाराज का मन चंचल हो उठा जो अन्यथा दृढ़ता से स्थित थे, लोकों को धारण करने वाले महाराज अनन्त को चारों ओर चक्कर लगवाया और यह ब्रह्माण्ड के कठिन आवरणों को भेद गई। इस तरह कृष्ण के हाथों की वंशी की ध्वनि ने अद्भुत स्थिति उत्पन्न कर दी।’


### तात्पर्य
यह श्लोक कृष्ण के ग्वालमित्र मधुमंगल द्वारा कहा गया है ( विदग्ध माधव १.२७)।


## Verse an.1.165
अयं नयन-दण्डित-प्रवर-पुण्डरीक-प्रभ:
प्रभाति नव-जागुड़-द्युति-विड़म्बि-पीताम्बर: ।
अरण्यज-परिष्क्रिया-दमित-दिव्य-वेशादरो
हरिन्मणि-मनोहर-द्युतिभिरुज्ज्वलाङ्गो हरि: ॥१६५॥
*अयम् —यह; नयन —जिसके सुन्दर नेत्रों द्वारा; दण्डित —पराजित; प्रवर —श्रेष्ठ; पुण्डरीक-प्रभ: —श्वेत कमल की आभा; प्रभाति —शोभायमान प्रतीत होती है; नव-जागुड़-द्युति —ताजे लगाये हुए कुंकुम की कान्ति; विड़म्बि —तिरस्कृत करती है; पीत-अम्बर: —जिनके पीत वस्त्र; अरण्य-ज —वन से चुने गये; परिष्क्रिया —जिसके अलंकारों से; दमित —दमित; दिव्य-वेश-आदर: —अति उत्कृष्ट वेश की इच्छा; हरिन्-मणि —मरकत मणि; मन:-हर —मन को आकर्षित करनेवाली; द्युतिभि: —चमक द्वारा; उज्ज्वल-अङ्ग: —जिनका सुन्दर शरीर; हरि: —पूर्ण पुरुषोत्तम भगवान्।*


### अनुवाद
‘‘‘कृष्ण की आँखों की सुन्दरता श्वेत कमल की सुन्दरता को मात कर जाती है। उनका पीताम्बर कुंकुम के नवीन अलंकरणों की चमक को मात करता है तथा उनके चुने हुए जंगली फूलों के गहने सर्वश्रेष्ठ वस्त्रों की लालसा को दमित कर देते हैं। उनका शारीरिक सौन्दर्य मरकत मणि से भी अधिक मन को आकृष्ट करने वाली द्युति से युक्त है।’


### तात्पर्य
यह श्लोक विदग्ध माधव (१.१७) से है, जिसे पौर्णमासी ने कहा है।


## Verse an.1.166
जङ्घाधस्तट-सङ्गि-दक्षिण-पदं किञ्चिद्विभुग्न-त्रिकं
साचि-स्तम्भित-कन्धरं सखि तिर:-सञ्चारि-नेत्राञ्चलम् ।
वंशीं कुट्मलिते दधानमधरे लोलाङ्गुली-सङ्गतां
रिङ्गद्भ्रू-भ्रमरं वराङ्गि परमानन्दं पुर: स्वी-कुरु ॥१६६॥
*जङ्घा —जांघ के; अध:-तट —घुटने के नीचे; सङ्गि —जोड़कर; दक्षिण-पदम् —दायें पैर को; किञ्चित् —थोड़ा; विभुग्न-त्रिकम् —तीन जगह से मुड़ा हुआ शरीर का मध्य भाग; साचि-स्तम्भित-कन्धरम् —जिनकी गर्दन मुड़ी हुई स्थिति में है; सखि —हे सखी; तिर:-सञ्चारि —तिरछी घूमती हुई; नेत्र-अञ्चलम् —जिनकी आँखों के किनारे; वंशीम् —बांसुरी; कुट्मलिते —पुष्प अंकुर के समान बन्द; दधानम् —रखकर; अधरे —होठों पर; लोल-अङ्गुली-सङ्गताम् —इधर उधर घूमती हुई अँगुलयिं से युक्त; रिङ्गत्-भ्रू —जिनकी धीमी घूमती भौंहें; भ्रमरम् —भौंरों की तरह; वर-अङ्गि —हे परम सुन्दरी; परम-आनन्दम् —आनन्द मूर्ति को; पुर: —सामने स्थित; स्वी-कुरु —कृपया स्वीकार करो।*


### अनुवाद
‘‘‘हे अतीव सुन्दर सखी, तुम अपने समक्ष खड़े दिव्य आनन्द से पूर्ण परम भगवान् को स्वीकार करो। उनकी आँखों की कोरें इधर-उधर घूमती हैं और उनकी भौंहें उनके कमल-मुख पर भौंरों के समान धीरे-धीरे गति करती हैं। वे अपने वामपद के घुटने के नीचे दक्षिण पद रखकर खड़े हैं, उनके शरीर का मध्य भाग तीन स्थानों से टेड़ा (त्रिभंगी) है। उनकी ग्रीवा शालीनतापूर्ण ढंग से एक ओर झुकी हुई है। वे अपनी वंशी को अपने कली जैसे बन्द होठों पर रखे हैं और उनकी अँगुलियाँ उन पर इधर-उधर चल रही हैं।’


### तात्पर्य
यह श्लोक ललित माधव नाटक (४.२७) से है। यह श्रील रूप गोस्वामी द्वारा रचित दस अंकों का नाटक है। इसे ललिता देवी ने राधारानी से कहा है।


## Verse an.1.167
कुल-वर-तनु-धर्म-ग्राव-वृन्दानि भिन्दन्
सु-मुखि निशित-दीर्घापाङ्ग-टङ्क-च्छटाभि: ।
युगपदयमपूर्व: क: पुरो विश्वकर्मा
मरकत-मणि-लक्षैर्गोष्ठ-कक्षां चिनोति ॥१६७॥
*कुल-वर-तनु —कुल की स्त्रियों का; धर्म —पति के प्रति समर्पण आदि रूपी; ग्राव-वृन्दानि —पत्थर; भिन्दन् —भेदते हुए; सु-मुखि —हे सुन्दर मुखवाली; निशित —तीक्ष्ण; दीर्घ-अपाङ्ग —आँखों के विशाल बाहरी किनारों के रूप में; टङ्क-छटाभि: —छैनियों द्वारा; युगपत् —एक साथ; अयम् —यह; अपूर्व: —अपूर्व; क: —कौन; पुर: —सामने; विश्वकर्मा —रचनाकार; मरकत-मणि-लक्षै: —अनगिनत मरकत मणियों के साथ; गोष्ठ-कक्षाम् —मिलने के एक गोपनीय कमरे में; चिनोति —वे निर्माण कर रहे हैं।*


### अनुवाद
‘‘‘हे सुमुखी, हमारे समक्ष खड़ा यह कौन रचनाकार है? वह अपनी प्रेममयी चितवनों की तेज छैनियों से अनेक स्त्रियों के पतिव्रत धर्म रूपी कठोर पत्थरों को भेद रहा है और उसी के साथ वह अपने शरीर की कान्ति से, जो असंख्य मरकत मणियों की चमक का अतिक्रमण करने वाली है, अपनी लीलाओं के लिए गोपनीय मिलन-कक्ष का निर्माण कर रहा है।’


### तात्पर्य
यह श्लोक ( ललित माधव १.५२) राधारानी ने ललितादेवी से कहा है।


## Verse an.1.168
महेन्द्र-मणि-मण्डली-मद-विड़म्बि-देह-द्युतिर्
व्रजेन्द्र-कुल-चन्द्रमा: स्फुरति कोऽपि नव्यो युवा ।
सखि स्थिर-कुलाङ्गना-निकर-नीवि-बन्धार्गल-
च्छिदा-करण-कौतुकी जयति यस्य वंशी-ध्वनि: ॥१६८॥
*महेन्द्र-मणि —महेन्द्र मणि नामक मणियों के; मण्डली —गुच्छों को; मद-विड़म्बि —गर्व को भँग करनेवाली; देह-द्युति: —जिसके शरीर की कान्ति; व्रजेन्द्र-कुल-चन्द्रमा: —व्रजराज (नन्द महाराज) के परिवार का चन्द्रमा; स्फुरति —प्रकट होता है; क: अपि —कुछ; नव्य: युवा —नव युवा व्यक्ति; सखि —हे मेरी प्रिय सखी; स्थिर —स्थिर; कुल-अङ्गना —कुल की स्त्रियों के; निकर —समूहों का; नीवि-बन्ध-अर्गल —कसे हुए वस्त्रों तथा कर धानियों जैसे बाधाओं का; छिदा-करण —काटने के निमित्त; कौतुकी —अति चतुराईपूर्वक; जयति —जय हो; यस्य —जिसकी; वंशी-ध्वनि: —वंशी की ध्वनि को।*


### अनुवाद
‘‘‘हे प्रिय सखी, यह नवयुवक श्रीकृष्ण, जोकि नन्द महाराज के कुल का चन्द्रमा है, इतना सुन्दर है कि वह मूल्यवान मणियों के गुच्छे के सौन्दर्य को भी परास्त करने वाला है। उसकी वंशी की ध्वनि की जय हो, क्योंकि यह चतुराईपूर्वक साध्वी स्त्रियों के धैर्य का भंग करता है और जिससे उनके कटिबन्ध तथा कसे हुए वस्त्र ढीले हो जाते हैं।


### तात्पर्य
यह श्लोक ललित माधव (१.४९) का है, जिसे ललितादेवी ने राधारानी से कहा है।


## Verse an.1.169
बलादक्ष्णोर्लक्ष्मी: कवलयति नव्यं कुवलयं
मुखोल्लास: फुल्लं कमल-वनमुल्लङ्घयति च ।
दशां कष्टामष्टापदमपि नयत्याङ्गिक-रुचिर्
विचित्रं राधाया: किमपि किल रूपं विलसति ॥१६९॥
*बलात् —बलपूर्वक; अक्ष्णो: —दोनों नेत्रों का; लक्ष्मी: —सौन्दर्य; कवलयति —निगल जाता है; नव्यम् —नवीन जागृत; कुवलयम् —कमल पुष्प; मुख-उल्लास: —मुख की सुन्दरता; फुल्लम् —फलित; कमल-वनम् —कमल पुष्पों का वन; उल्लङ्घयति —पार करता है; च —भी; दशाम् —स्थिति को; कष्टाम् —कष्टदायक; अष्टा-पदम् —स्वर्ण; अपि —भी; नयति —लाता है; आङ्गिक-रुचि: —शरीर की कान्ति; विचित्रम् —आश्चर्यजनक; राधाया: —श्रीमती राधारानी का; किम् अपि —कुछ; किल —निश्चित रूप से; रूपम् —सौंदर्य; विलसति —प्रकट होता है।*


### अनुवाद
‘‘‘श्रीमती राधारानी की आँखों का सौन्दर्य नये खिले नीले कमलों के सौन्दर्य को बलपूर्वक निगल जाता है और उनके मुख की सुन्दरता, पूरी तरह खिले कमलों के समूचे वनों का भी अतिक्रमण कर जाती है। उनके शरीर की कान्ति स्वर्ण को भी कष्टप्रद स्थिति में डालती प्रतीत होती है। इस तरह श्रीमती राधारानी का अद्भुत, अद्वितीय सौन्दर्य वृन्दावन में उदित हो रहा है।’


### तात्पर्य
यह श्लोक विदग्ध माधव (१.३२) का है। इसे पौर्णमासी ने कहा है।


## Verse an.1.170
विधुरेति दिवा विरूपतां
शत-पत्रं बत शर्वरी-मुखे ।
इति केन सदा श्रियोज्ज्वलं
तुलनामर्हति मत्प्रियाननम् ॥१७०॥
*विधु: —चन्द्रमा; एति —हो जाता है; दिवा —दिन में; विरूपताम् —मन्द; शत-पत्रम् —कमल पुष्प; बत —हाय; शर्वरी-मुखे —साँझ के आरम्भ में; इति —इस प्रकार; केन —किसके साथ; सदा —सदैव; श्रिया-उज्ज्वलम् —सुन्दरता से कान्तिमान; तुलनाम् —तुलना; अर्हति —योग्य है; मत् —मेरा; प्रिया —अति प्रियतमा; आननम् —मुख।*


### अनुवाद
‘‘‘यद्यपि चन्द्रमा का तेज रात्रि के प्रारम्भ में चमकीला रहता है, किन्तु दिन में वह मन्द पड़ जाता है। इसी तरह यद्यपि दिन के समय कमल सुन्दर लगता है, किन्तु रात्रि में वह बन्द हो जाता है। किन्तु हे मित्र, मेरी प्रियतमा श्रीमती राधारानी का मुख, चाहे दिन हो या रात, सदा सुन्दर तथा तेजयुक्त रहता है। इसलिए उसके मुख की तुलना किससे की जा सकती है?’


### तात्पर्य
यह श्लोक ( विदग्ध माधव ५.२०) कृष्ण द्वारा मधुमंगल से कहा गया है।


## Verse an.1.171
प्रमद-रस-तरङ्ग-स्मेर-गण्ड-स्थलाया:
स्मर-धनुरनुबन्धि-भ्रू-लता-लास्य-भाज: ।
मद-कल-चल-भृङ्गी-भ्रान्ति-भङ्गीं दधानो
हृदयमिदमदाङ्क्षीत्पक्ष्मलाक्ष्या: कटाक्ष: ॥१७१॥
*प्रमद —प्रसन्नता का; रस-तरङ्ग —रस की निरन्तर लहरों के प्रवाह द्वारा; स्मेर —मन्द मुस्कुराती है; गण्ड-स्थलाया: —जिसके गाल; स्मर-धनु: —कामदेव का धनुष; अनुबन्धि —सम्बन्धित; भ्रू-लता —तिरछी भौंहों का; लास्य —नृत्य; भाज: —जिसका है वह; मद-कल —मदोन्मत्त; चल —अस्थिर; भृङ्गी-भ्रान्ति —भौंरो का इधर उधर घूमना; भङ्गीम् —मुद्रा का; दधान: —प्रदान करती है; हृदयम् इदम् —इस हृदय को; अदाङ्क्षीत् —डस लिया है; पक्ष्मल —उत्कृष्ट पलकों वाली; अक्ष्या: —जिसकी दो आँखों का; कट-अक्ष: —तिरछी चितवन।*


### अनुवाद
‘‘‘जब श्रीमती राधारानी मुस्कुराती है, तो प्रसन्नता की लहरें उसके गालों पर बहने लगती हैं और उसकी तिरछी भौंहें कामदेव के धनुष के समान नृत्य करने लगती हैं। उसकी चितवन इतनी मोहक है कि यह मदोन्मत्त चंचल नृत्य करते भौंरे के तुल्य लगती है। उस भौंरे ने मेरे हृदय रूपी कोश को डस लिया है।’’’


### तात्पर्य
यह श्लोक ( विदग्ध माधव २.५१) भी भगवान् कृष्ण द्वारा कहा गया है।


## Verse an.1.172
राय कहे,——‘‘तोमार कवित्व अमृतेर धार ।
द्वितीय नाटकेर कह नान्दी-व्यवहार’’ ॥१७२॥
*राय कहे —रामानन्द राय कहते हैं; तोमार —आपकी; कवित्व —कवित्व प्रदर्शन की गुणवत्ता; अमृतेर धार —अमृत की निरन्तर वर्षा; द्वितीय नाटकेर —दूसरे नाटक का; कह —कृपया कहो; नान्दी-व्यवहार —परिचायात्मक अंश।*


### अनुवाद
श्रील रूप गोस्वामी द्वारा सुनाए गये इन श्लोकों को सुनकर श्रील रामानन्द राय ने कहा, ‘‘तुम्हारी कविता की अभिव्यक्ति अमृत की निरन्तर वर्षा के तुल्य है। कृपया तुम मुझे अपने दूसरे नाटक का प्रस्तावनात्मक अंश सुनाओ।’’


## Verse an.1.173
रूप कहे,——‘‘काहाँ तुमि सूर्योपम भास ।
मुञि कोन् क्षुद्र,——येन खद्योत-प्रकाश ॥१७३॥
*रूप कहे —रूप गोस्वामी कहते हैं; काहाँ —कहाँ; तुमि —आप; सूर्य-उपम —सर्प के समान; भास —तेजस्वी; मुञि —मैं; कोन् —कोई; क्षुद्र —तुच्छ; येन —के समान; खद्योत-प्रकाश —जुगनु के प्रकाश।*


### अनुवाद
श्रील रूप गोस्वामी ने कहा, ‘‘आपकी तेजस्वी सूर्य-प्रकाश के समान उपस्थिति में, मैं जुगनू के प्रकाश के समान नगण्य हूँ।


## Verse an.1.174
तोमार आगे धार्ष्ट्य एइ मुख-व्यादान’’ ।
एत बलि’ नान्दी-श्लोक करिला व्याख्यान ॥१७४॥
*तोमार आगे —आपके सामने; धाऋष्ट्य —धृष्टता; एइ —यह; मुख-व्यादान —मुख खोलना मात्र; एत बलि’ —यह कहकर; नान्दी-श्लोक —प्रारम्भिक श्लोक; करिला व्याख्यान —सुनाया।*


### अनुवाद
‘‘आपके समक्ष मुख खोलना तक मेरे लिए धृष्टता होगी।’’ यह कहकर उन्होंने ललित माधव का प्रारम्भिक श्लोक सुनाया।


## Verse an.1.175
सुर-रिपु-सुदृशामुरोज-कोकान्
मुख-कमलानि च खेदयन्नखण्ड: ।
चिरमखिल-सुहृच्चकोर-नन्दी
दिशतु मुकुन्द-यश:-शशी मुदं व: ॥१७५॥
*सुर-रिपु —देवताओं के शत्रुओं की, असुरों की; सुदृशाम् —पत्नियों के; उरोज —स्तन; कोकान् —चक्रवाक नामक पक्षी की भाँति; मुख —चेहरे; कमलानि —कमलों के समान; च —और; खेदयन् —पीड़ा पहुँचाती है; अखण्ड: —पूर्णतया बिना अवरोध के; चिरम् —दीर्घकाल तक; अखिल —सभी के; सुहृत् —मित्र; चकोर-नन्दी —चकोर पक्षी को आनन्द देनेवाले; दिशतु —इसे देने दो; मुकुन्द —श्रीकृष्ण की; यश: —महिमा; शशी —चन्द्रमा के समान; मुदम् —आनन्द; व: —आप सबको।*


### अनुवाद
‘‘‘मुकुन्द की सुन्दर चन्द्रमा तुल्य महिमा असुरों की पत्नियों के कमल समान मुखों को तथा ज्योतिर्मान चक्रवाक पक्षियों के तुल्य उनके उठे स्तनों को पीड़ा पहुँचाती है। किन्तु यही महिमा उनके भक्तों को, जोकि चकोर पक्षियों के तुल्य हैं, आनन्द प्रदान करने वाली है। वह महिमा आप सबको सदैव आनन्द प्रदान करे।’’’


### तात्पर्य
यह श्लोक ललित माधव नाटक के प्रथम अंक का प्रथम श्लोक है।


## Verse an.1.176
‘द्वितीय नान्दी कह देखि?’——राय पुछिला ।
सङ्कोच पाञा रूप पड़िते लागिला ॥१७६॥
*द्वितीय नान्दी —द्वितीय नान्दी श्लोक; कह —कहिये; देखि —ताकि हम देख सकें; राय पुछिला —श्रील रामानन्द राय ने पुन: पूछा; सङ्कोच पाञा —थोड़ा संकोच करके; रूप —श्रील रूप गोस्वामी; पड़िते लागिला —पढ़ने लगे।*


### अनुवाद
जब श्रील रामानन्द राय ने द्वितीय नान्दी श्लोक के विषय में आगे पूछताछ की, तो श्रील रूप गोस्वामी थोड़ा हिचकिचाये, किन्तु तो भी उन्होंने पढ़ना शुरू किया।


## Verse an.1.177
निज-प्रणयितां सुधामुदयमाप्नुवन् य: क्षितौ
किरत्यलमुरी-कृत-द्विज-कुलाधिराज-स्थिति: ।
स लुञ्चित-तमस्ततिर्मम शची-सुताख्य: शशी
वशी-कृत-जगन्मना: किमपि शर्म विन्यस्यतु ॥१७७॥
*निज-प्रणयिताम् —स्वयं अपनी प्रेम भक्ति; सुधाम् —अमृत; उदयम् —प्राकट्य; आप्नुवन् —प्राप्त करने के लिए; य: —जो; क्षितौ —पृथ्वी के तल पर; किरति —वर्धन करते हैं; अलम् —पर्याप्त रूप से; उरी-कृत —स्वीकृत; द्विज-कुल-अधिराज-स्थिति: —ब्राह्मण समुदाय के सर्वप्रमुख मुखिया की स्थिति; स: —वे; लुञ्चित —दूर करते हैं; तम: —अन्धकार के; तति: —समूह को; मम —मेरे; शची-सुत-आख्य: —शची सुत नाम से प्रसिद्ध, शती माता के पुत्र; शशी —चन्द्रमा; वशी-कृत —वश में किये हुए; जगत्-मना: —समस्त जगत् के मन; किम् अपि —किसी प्रकार; शर्म —सौभाग्य; विन्यस्यतु —इसे प्रदान करें।*


### अनुवाद
‘‘‘चन्द्रमा सदृश पूर्ण पुरुषोत्तम भगवान्, जोकि शचीनन्दन कहलाते हैं, अपना भक्तिमय प्रेम वितरित करने के लिए अब पृथ्वी पर प्रकट हुए हैं। वे ब्राह्मण समुदाय के सम्राट हैं। वे अज्ञान के समस्त अन्धकार को भगा सकते हैं और विश्व के हर एक व्यक्ति के मन को वश में कर सकते हैं। वह उदीयमान चन्द्रमा हम सबको सौभाग्य प्रदान करे।’’’


### तात्पर्य
यह ललित माधव के प्रथम अंक का तीसरा श्लोक है।


## Verse an.1.178
शुनिया प्रभुर यदि अन्तरे उल्लास ।
बाहिरे कहेन किछु करि’ रोषाभास ॥१७८॥
*शुनिया —यह सुनकर; प्रभुर —भगवान् श्री चैतन्य महाप्रभु के; यदि —यद्यपि; अन्तरे —अन्तर्मन में; उल्लास —अत्यन्त आनन्दानुभूति; बाहिरे —बाहर से:; कहेन —कहते हैं; किछु —कुछ; करि’ —करते हुए; रोष-आभास —क्रोधित जैसे।*


### अनुवाद
यद्यपि इस श्लोक को सुनकर श्री चैतन्य महाप्रभु भीतर से अत्यन्त प्रसन्न थे, किन्तु बाहर से वे ऐसा बोले मानो क्रुद्ध हों।


## Verse an.1.179
‘‘काँहा तोमार कृष्ण-रस-काव्य-सुधा-सिन्धु ।
तार मध्ये मिथ्या केने स्तुति-क्षार-बिन्दु’’ ॥१७९॥
*काँहा —कहाँ; तोमार —तुम्हारा; कृष्ण-रस-काव्य —भगवान् कृष्ण की लीलाओं से सम्बन्धित उच्च कोटि का काव्यात्मक वर्णन; सुधा-सिन्धु —अमृत का समुद्र; तार मध्ये —उसके भीतर; मिथ्या —मिथ्या; केने —क्यों; स्तुति —प्रार्थना; क्षार-बिन्दु —अम्ल की एक बूँद के समान।*


### अनुवाद
‘‘कृष्ण-लीला-रस विषयक तुम्हारे उच्च कोटि के काव्यात्मक वर्णन अमृत के सागर के समान हैं। किन्तु तुमने मेरे विषय में मिथ्या स्तुति क्यों रख दी है? यह अरुचिकर अम्ल की एक बूँद के समान है।


## Verse an.1.180
राय कहे,——‘‘रूपेर काव्य अमृतेर पूर ।
तार मध्ये एक बिन्दु दियाछे कर्पूर’’ ॥१८०॥
*राय कहे —श्रील रामानन्द राय ने कहा; रूपेर काव्य —श्रील रूप गोस्वामी की काव्यात्मक अभिव्यक्ति; अमृतेर पूर —सम्पूर्ण अमृत से परिपूर्ण; तार मध्ये —जिसमें; एक बिन्दु —एक बूँद; दियाछे —उन्होंने डाली है; कर्पूर —कपूर की।*


### अनुवाद
श्रील रामानन्द राय ने आपत्ति की, ‘‘यह तो अम्ल नहीं है। यह तो वह कपूर का कण है, जिसे उसने अपनी उच्च काव्याभिव्यक्ति के अमृत में रख दिया है।’’


## Verse an.1.181
प्रभु कहे,——‘‘राय, तोमार इहाते उल्लास ।
शुनितेइ लज्जा, लोके करे उपहास’’ ॥१८१॥
*प्रभु कहे —श्री चैतन्य महाप्रभु ने कहा; राय —रामानन्द राय; तोमार —तुम्हारा; इहाते —इसमें; उल्लास —हर्ष; शुनितेइ —सुनकर; लज्जा —लज्जित हूँ; लोके —जन साधारण; करे —करेंगे; उपहास —मजाक।*


### अनुवाद
श्री चैतन्य महाप्रभु ने कहा, ‘‘मेरे प्रिय रामानन्द राय, तुम इन काव्याभिव्यक्तियों को सुनकर हर्षित हो, किन्तु मैं इन्हें सुनकर लज्जित हूँ, क्योंकि सामान्य लोग इस श्लोक की विषय-वस्तु के बारे में हँसी उड़ायेंगे।’’


## Verse an.1.182
राय कहे,——‘‘लोकेर सुख इहार श्रवणे ।
अभीष्ट-देवेर स्मृति मङ्गलाचरणे’’ ॥१८२॥
*राय कहे —रामानन्द राय ने कहा; लोकेर —जन साधारण की; सुख —प्रसन्नता; इहार श्रवणे —ऐसी काव्यात्मक अभिव्यक्ति को सुनकर; अभीष्ट-देवेर —पूज्य देवविग्रह का; स्मृति —स्मरण; मङ्गल-आचरणे —आरम्भ में सौभाग्य प्रदान करती है।*


### अनुवाद
रामानन्द राय ने कहा, ‘‘उपहास के स्थान पर सामान्य लोग ऐसी कविता सुनकर परम आनन्द का अनुभव करेंगे, क्योंकि आराध्य विग्रह की प्रारम्भिक स्मृति सौभाग्य प्रदान करती है।’’


## Verse an.1.183
राय कहे,——‘‘कोन् अङ्गे पात्रेर प्रवेश?’’ ।
तबे रूप-गोसाञि कहे ताहार विशेष ॥१८३॥
*राय कहे —रामानन्द राय ने कहा; कोन् —किस; अङ्गे —उपविभाग शैली से; पात्रेर प्रवेश —पात्रों का प्रवेश; तबे —उस समय; रूप-गोसाञि —श्रील रूप गोस्वामी; कहे —कहना प्रारम्भ किया; ताहार विशेष —विशिष्ट रूप से इस विषय पर।*


### अनुवाद
रामानन्द राय ने पूछा, ‘‘अभिनेता किस शैली उपविभाग (अंग) से प्रवेश करते हैं?’’ रूप गोस्वामी तब इसी विषय पर विशेष रूप से बोलने लगे।


## Verse an.1.184
नटता किरात-राजं
निहत्य रङ्ग-स्थले कला-निधिना ।
समये तेन विधेयं
गुणवति तारा-कर-ग्रहणम् ॥१८४॥
*नटता —रंगमंच पर नृत्य; किरात-राजम् —किरातों के राजा, कंस का; निहत्य —वध करके; रङ्ग-स्थले —मंच पर; कला-निधिना —सभी कलाओं के स्वामी द्वारा; समये —समय पर; तेन —उनके द्वारा; विधेयम् —किया जायेगा; गुण-वति —शुभ घड़ी में; तारा-कर —तारा (राधा) का हाथ; ग्रहणम् —ग्रहण किया जायेगा।*


### अनुवाद
‘‘‘असभ्य लोगों के शासक (कंस) का वध करने के बाद मंच पर नृत्य करते हुए समस्त कलाओं के स्वामी भगवान् कृष्ण उपयुक्त समय पर श्रीमती राधारानी के साथ पाणिग्रहण स्वीकार करेंगे, जो सभी दिव्य गुणों से युक्त हैं।’


### तात्पर्य
यह श्लोक ललित माधव (१.११) से उद्‍‌धृत है।


## Verse an.1.185
‘उद्‍‌घात्यक’ नाम एइ ‘आमुख’——‘वीथी’ अङ्ग ।
तोमार आगे कहि——इहा धार्ष्ट्येर तरङ्ग ॥१८५॥
*‘ उद्‍‌घात्यक’ नाम —अभिनेता का नृत्य करते हुए प्रकट होना जिसे शास्त्रीय रीति से ‘उद्‍‌घात्यक’ कहते हैं; एइ आमुख —यह प्रस्तावना; वीथी अङ्ग —वह अंग वीथी कहलाता है; तोमार आगे —आपके समक्ष; कहि —मैं कहता हूँ; इहा —यह; धार्ष्ट्येर तरङ्ग —धृष्टता की एक लहर।*


### अनुवाद
‘‘यह प्रस्तावना शास्त्रीय रीति से उद्‍‌घात्यक कहलाती है और सम्पूर्ण दृश्य वीथी कहलाता है। आप नाटकीय अभिव्यक्ति में इतने पटु हैं कि आपके समक्ष मेरा हर कथन धृष्टता के सागर से उठने वाली तरंग के समान है।


### तात्पर्य
इस प्रसंग में श्रील भक्तिसिद्धान्त सरस्वती ठाकुर ने साहित्य दर्पण का निम्नलिखित श्लोक (६.२८८) पुन: उद्‍‌धृत किया है:

इस तरह नाटक के पाँच प्रकार के प्रस्तावना दृश्यों के पारिभाषिक नाम हैं— उद्‍‌घात्यक, कथोद्‍‌घात, प्रयोगातिशय, प्रवर्तक तथा अवलगित। जब श्रील रामानन्द राय ने यह पूछा कि श्रील रूप गोस्वामी ने इन पाँचों में से किसका प्रयोग अपने ललित माधव नाटक की प्रस्तावना पूरी करने के लिए किया है, तो रूप गोस्वामी ने उत्तर दिया कि उन्होंने उद्‍‌घात्यक प्रस्तावना का प्रयोग किया है। भारती वृत्ति के अनुसार तीन शास्त्रीय शब्द प्रयोग में आते हैं— प्ररोचना , वीथी तथा प्रहसना। इस तरह रूप गोस्वामी ने वीथी का भी उल्लेख किया, जो एक प्रकार की अभिव्यक्ति के लिए प्रयुक्त होने वाला पारिभाषिक शब्द है। साहित्य दर्पण (६.५२०) के अनुसार:

वीथी से प्रारम्भ होने वाले नाटक में केवल एक अंक होता है। उस दृश्य में नायकों में से एक मंच में प्रवेश करता है और आकाश से आने वाली वाणी द्वारा उच्चरित विरोधी कथनों के माध्यम से वह पर्याप्त माधुर्य रस तथा अन्य रस का परिचय देता है। परिचय के दौरान नाटक के सारे बीजों का आरोपण हो जाता है। यह प्रस्तावना उद्‍‌घात्यक कहलाती है, क्योंकि अभिनेता मंच पर नृत्य करता है। यह शब्द यह भी बताता है कि मंच पर पूर्ण चन्द्रमा प्रवेश कर रहा है। इस प्रसंग में, जब नटता (‘‘मंच पर नृत्य करना’’) शब्द को चन्द्रमा से जोड़ा जाता है, तो इसका अर्थ स्पष्ट नहीं रहता, किन्तु जब नटता शब्द को कृष्ण से जोड़ दिया जाता है, तब अर्थ पूरी तरह से स्पष्ट हो जाता है। इस तरह की प्रस्तावना उद्‍‌घात्यक कहलाती है।

श्रील रामानन्द राय ने श्रील रूप गोस्वामी से विचार-विमर्श करते समय अत्यन्त शास्त्रीय शब्दों का व्यवहार किया। रूप गोस्वामी ने स्वीकार किया कि श्रील रामानन्द राय प्रामाणिक नाटक रचना के प्रकाण्ड विद्वान हैं। इस तरह श्रील रामानन्द राय के प्रश्न का उत्तर देने के लिए सर्वथा सक्षम होने पर भी श्रील रूप गोस्वामी ने अपनी वैष्णव विनयशीलता के कारण स्वीकार किया कि उनके शब्द धृष्ट थे। वस्तुत: रूप गोस्वामी तथा रामानन्द राय दोनों ही काव्य रचना में परम कुशल थे और साहित्य दर्पण तथा अन्य वैदिक ग्रन्थों के अनुसार ही उसे प्रस्तुत कर रहे थे।


## Verse an.1.186
पदानि त्वगतार्थानि तदर्थ-गतये नरा: ।
योजयन्ति पदैरन्यै: स उद्‍‌घात्यक उच्यते ॥१८६॥
*पदानि —शब्द; तु —परन्तु; अगत-अर्थानि —अस्पष्ट अर्थ वाले; तत् —वह; अर्थ-गतये —अर्थ को समझने के लिए; नरा: —लोग; योजयन्ति —जोड़ते हैं; पदै: —शब्दों से; अन्यै: —दूसरे; स: —वह; उद्‍‌घात्यक: —उद्‍‌घात्यक; उच्यते —कहलाता है।*


### अनुवाद
‘‘‘किसी अस्पष्ट शब्द की व्याख्या करने के लिए लोग सामान्यतया इसे अन्य शब्दों से जोड़ते हैं। ऐसा प्रयास उद्‍‌घात्यक कहलाता है।’’’


### तात्पर्य
यह श्लोक साहित्य दर्पण (६.२८९) से है।


## Verse an.1.187
राय कहे,——‘‘कह आगे अङ्गेर विशेष’’ ।
श्री-रूप कहेन किछु सङ्क्षेप-उद्देश ॥१८७॥
*राय कहे —श्रील रामानन्द राय ने कहा; कह —कृपया मुझे बताइये; आगे —आगे; अङ्गेर विशेष —विशिष्ट भाग; श्री-रूप कहेन —श्रील रूप गोस्वामी कहते हैं; किछु —कुछ; सङ्क्षेप —संक्षेप में; उद्देश —उदाहरण।*


### अनुवाद
जब रामानन्द राय ने श्रील रूप गोस्वामी से नाटक के विभिन्न अंगों के विषय में और अधिक बोलने के लिए कहा, तो श्रील रूप गोस्वामी ने संक्षेप में ललित माधव से उद्धरण दिये।


## Verse an.1.188
हरिमुद्दिशते रजो-भर:
पुरत: सङ्गमयत्यमुं तम: ।
व्रज-वाम-दृशां न पद्धति:
प्रकटा सर्व-दृश: श्रुतेरपि ॥१८८॥
*हरिम् —कृष्ण; उद्दिशते —यह दर्शाता है; रज:-भर: —गौवों से उठी धूलि; पुरत: —समक्ष; सङ्गमयति —मिलने का कारण बनती है; अमुम् —कृष्ण से; तम: —अन्धकार; व्रज-वाम-दृशाम् —वृन्दावन की गोपियों का; न —नहीं; पद्धति: —कार्यों की विधि; प्रकटा —प्रकट हुई; सर्व-दृश: —जो सब कुछ जानते हैं; श्रुते: —वेदों के; अपि —साथ ही साथ।*


### अनुवाद
‘‘‘मार्ग पर गौवों तथा बछड़ों से उठी धूल एक तरह का अँधेरा उत्पन्न करती है, जो यह बताता है कि कृष्ण गोचारण-भूमि से घर लौट रहे हैं। यही नहीं, संध्याकालीन अँधेरा गोपियों को कृष्ण से मिलने के लिए उद्दीप्त करता है। इस तरह कृष्ण तथा गोपियों की लीलाएँ एक प्रकार के दिव्य अँधेरे से ढक जाती हैं, इसलिए वेदों के सामान्य विद्वानों के लिए देख पाना असम्भव हो जाता है।’


### तात्पर्य
यह श्लोक ललित माधव (१.२३) का है, जिसे पौर्णमासी ने गार्गी से बातचीत के दौरान कहा।

भगवद्गीता (२.४५) में श्रीकृष्ण ने कहा है— त्रेगुण्य-विषया वेदा निस्रैगुण्यो भवार्जुन। इस तरह वे अर्जुन को भौतिक प्रकृति के तीन गुणों से ऊपर उठने को कहते हैं, क्योंकि सम्पूर्ण वैदिक प्रणाली सत्त्वगुण, रजोगुण तथा तमोगुण के वर्णनों से भरी पड़ी है। सामान्यतया लोग रजोगुण से आवृत रहते हैं, इसलिए वे व्रज की गोपियों के साथ कृष्ण की लीलाएँ समझ पाने में असमर्थ रहते हैं। साथ ही तमोगुण उनके ज्ञान को और भी विचलित कर देता है। किन्तु वृन्दावन में यद्यपि कृष्ण धूल के धुंधले अन्धकार से आच्छादित रहते हैं, फिर भी गोपियाँ समझ सकती हैं कि धूल की आँधी के बीचकृष्ण हैं। चूँकि वे उनकी सर्वोच्च भक्त हैं, अत: वे हर बात में कृष्ण के हाथ होने का अनुभव करती हैं। इस तरह अँधेरे में या धूल की धुँधली आँधी में भी भक्त समझ सकते हैं कि कृष्ण क्या कर रहे हैं। इस श्लोक का तात्पर्य यह है कि कृष्ण गोपियों जैसी उच्च भक्तों की दृष्टि से कभी भी अदृश्य नहीं होते।


## Verse an.1.189
ह्रियमवगृह्य गृहेभ्य: कर्षति
राधां वनाय या निपुणा ।
सा जयति निसृष्टार्था
वर-वंशज-काकली दूती ॥१८९॥
*ह्रियम् —लज्जा को; अवगृह्य —हरकर; गृहेभ्य: —अपने घर से; कर्षति —आकृष्ट करती है; राधाम् —श्रीमती राधारानी को; वनाय —वन की ओर; या —जो; निपुणा —अत्यन्त निपुण; सा —उसकी; जयति —जय हो; निसृष्ट-अर्था —प्रामाणिक; वर-वंश-ज —बांस की बंशी की; काकली —मधुर ध्वनि; दूती —सन्देशवाहिनी।*


### अनुवाद
‘‘‘भगवान् कृष्ण की प्रामाणिक दूती वंशी की मधुर ध्वनि की जय हो, क्योंकि वह कुशलतापूर्वक श्रीमती राधारानी की लज्जा को दूर करती है और उन्हें अपने घर से वन के लिए आकृष्ट करती है।’


### तात्पर्य
यह श्लोक ललित माधव (१.२४) से है, जिसे गर्गमुनि की कन्या गार्गी ने कहा है।


## Verse an.1.190
सह-चरि निरातङ्क: कोऽयं युवा मुदिर-द्युतिर्
व्रज-भुवि कुत: प्राप्तो माद्यन्मतँ-गज-विभ्रम: ।
अहह चटुलैरुत्सर्पद्भिर्दृगञ्चल-तस्करैर्
मम धृति-धनं चेत:-कोषाद्विलुण्ठयतीह य: ॥१९०॥
*सह-चरि —हे मेरी प्रिय सखी; निरातङ्क: —निडर; क: —कौन; अयम् —यह; युवा —युवक; मुदिर-द्युति: —चमकते हुए बादल के समान कान्तिमान; व्रज-भुवि —व्रज भूमि, वृन्दावन में; कुत: —कहाँ से; प्राप्त: —प्राप्त किया है; माद्यन् —मदोन्मत्त होकर; मतम्-गज —हाथी की तरह; विभ्रम: —जिसकी लीलाएँ; अहह —हाय; चटुलै: —अत्यन्त अस्थिर; उत्सर्पद्भि: —सभी दिशाओं में विचरण करते; दृक्-अञ्चल-तस्करै: —चोर जैसी अपनी आँखों की चितवन से; मम —मेरे; धृति-धनम् —मेरे धैर्य के खजाने को; चेत: —हृदय की; कोषात् —तिजोरी से; विलुण्ठयति —चुरा रहा है; इह —इस वृन्दावन में; य: —वह व्यक्ति जो।*


### अनुवाद
‘‘‘हे प्रिय सखी, यह निडर युवक कौन है? यह बिजली से युक्त बादल की तरह तेजवान है और अपनी लीलाओं में उन्मत्त हाथी की तरह विचरण करता है। यह वृन्दावन में कहाँ से आया है? हाय, यह अपने चंचल हावभावों तथा आकर्षक चितवनों से मेरे हृदय की तिजोरी से धैर्य रूपी खजाना लूट रहा है।’


### तात्पर्य
यह श्लोक ( ललित माधव २.११) श्रीमती राधारानी ने अपनी सखी ललिता देवी से कहा है।


## Verse an.1.191
विहार-सुर-दीर्घिका मम मन:-करीन्द्रस्य या
विलोचन-चकोरयो: शरदमन्द-चन्द्र-प्रभा ।
उरोऽम्बर-तटस्य चाभरण-चारु-तारावली
मयोन्नत-मनोरथैरियमलम्भि सा राधिका’’ ॥१९१॥
*विहार-सुर-दीर्घिका —देव लोकों में बहने वाली गंगा; मम —मेरे; मन:-करि-इन्द्रस्य —हाथी के समान मन का; या —वह (स्त्री); विलोचन —दृष्टिपात; चकोरयो: —मेरे दो नेत्रों की, जो चकोर पक्षी के समान हैं; शरत्-अमन्द-चन्द्र-प्रभा —शरद ऋतु के पूर्ण चन्द्र की कान्ति के समान; उर: —मेर वक्ष स्थल के; अम्बर —आकाश जैसे; तटस्य —किनारे पर; च —भी; आभरण —आभूषण; चारु —सुन्दर; तारा-आवली —तारों के समान; मया —मेरे द्वारा; उन्नत —अत्यन्त उन्नत; मन:-रथै: —मन की इच्छाओं द्वारा; इयम् —यह; अलम्भि —प्राप्त कर लिया है; सा —सा; राधिका —श्रीमती राधारानी को।*


### अनुवाद
‘‘‘श्रीमती राधारानी गंगा है, जिसमें मेरा मन रूपी हाथी विहार करता है। वह मेरे नेत्र रूपी चकोरों के लिए शरदकालीन पूर्ण चन्द्रमा है। वह चमचमाता आभूषण मेरे वक्षस्थल रूपी आकाश के किनारे तारों की चमकीली तथा सुन्दर सजावट है। आज मैंने श्रीमती राधारानी को अपने मन की उन्नत अवस्था के कारण प्राप्त कर लिया है।’’’


### तात्पर्य
यह श्लोक ललित माधव (२.१०) से है, जिसमें श्रीमती राधारानी के विषय में श्रीकृष्ण के विचार व्यक्त हुए हैं।


## Verse an.1.192
एत शुनि’ राय कहे प्रभुर चरणे ।
रूपेर कवित्व प्रशंसि’ सहस्र-वदने ॥१९२॥
*एत शुनि’ —यह सुनकर; राय —रामानन्द राय; कहे —कहते हैं; प्रभुर चरणे —श्री चैतन्य महाप्रभु के चरणकमलों में; रूपेर —श्रील रूप गोस्वामी के; कवित्व —कवित्व कला की; प्रशंसि’ —प्रशंसा करते हैं; सहस्र-वदने —मानो हजारों मुखों से।*


### अनुवाद
यह सुनकर श्रील रामानन्द राय ने श्री चैतन्य महाप्रभु के चरणों पर श्रील रूप गोस्वामी के कवित्व की अति श्रेष्ठता का निवेदन किया और उसकी इस तरह प्रशंसा करने लगे मानो उनके हजार मुख हों।


## Verse an.1.193
‘‘कवित्व ना हय एइ अमृतेर धार ।
नाटक-लक्षण सब सिद्धान्तेर सार ॥१९३॥
*कवित्व —कवित्व कला; ना हय —नहीं है; एइ —यह; अमृतेर धार —अमृत की निरन्तर वर्षा है; नाटक —नाटक; लक्षण —प्रकट हो रहे हैं; सब —सभी; सिद्धान्तेर सार —सिद्धान्तों का सार।*


### अनुवाद
श्रील रामानन्द राय ने कहा, ‘‘यह काव्य-प्रस्तुति नहीं, यह तो अमृत की निरन्तर वर्षा है। निस्सन्देह, यह समस्त सिद्धान्तों का सार है, जो नाटकों के रूप में प्रकट हुआ है।


## Verse an.1.194
प्रेम-परिपाटी एइ अद्भुत वर्णन ।
शुनि’ चित्त-कर्णेर हय आनन्द-घूर्णन ॥१९४॥
*प्रेम-परिपाटी —प्रेम व्यवहारों का वर्णन करने की प्रथम श्रेणी की व्यवस्था; एइ —यह; अद्भुत वर्णन —अद्भुत वर्णन; शुनि’ —सुनकर; चित्त-कर्णेर —हृदय और कानों का; हय —होता है; आनन्द-घूर्णन —दिव्य आनन्द का भँवर।*


### अनुवाद
‘‘रूप गोस्वामी द्वारा किये गये अद्भुत वर्णन प्रेम-व्यवहारों को व्यक्त करने के लिए सर्वोत्तम व्यवस्था है। उन्हें सुनकर हर व्यक्ति के हृदय तथा कान दिव्य आनन्द के भँवर में निमग्न हो जायेंगे।


## Verse an.1.195
किं काव्येन कवेस्तस्य किं काण्डेन धनुष्मत: ।
परस्य हृदये लग्नं न घूर्णयति यच्छिर: ॥१९५॥
*किम् —क्या लाभ है; काव्येन —काव्य से; कवे: —कवि के; तस्य —उस; किम् —क्या लाभ है; काण्डेन —बाण का; धनु:-मत: —धर्नुधारी के; परस्य —दूसरे के; हृदये —हृदय में; लग्नम् —भेदते हैं; न घूर्णयति —चकराने का कारण नहीं बनते; यत् —जो; शिर: —सिर को।*


### अनुवाद
‘‘‘धनुर्धर के तीर अथवा कवि की कविता का क्या लाभ, यदि वे हृदय में प्रवेश तो करते हैं, किन्तु सिर को चकरा नहीं देते?’


## Verse an.1.196
तोमार शक्ति विना जीवेर नहे एइ वाणी ।
तुमि शक्ति दिया कहाओ,——हेन अनुमानि’’ ॥१९६॥
*तोमार शक्ति विना —आपकी विशेष कृपा के बिना; जीवेर —सामान्य जीव के; नहे —नहीं हो सकती; एइ वाणी —ये शब्द; तुमि —आप; शक्ति दिया —शक्ति देकर; कहाओ —इनसे कहलवा रहे हैं; हेन —ऐसा; अनुमानि —मेरा अनुमान है।*


### अनुवाद
‘‘आपकी कृपा के बिना किसी सामान्य जीव के लिए इस तरह की काव्य रचना कर पाना असम्भव होगा। मेरा अनुमान है कि आपने उसे यह शक्ति प्रदान की है।’’


## Verse an.1.197
प्रभु कहे,——‘‘प्रयागे इहार हइल मिलन ।
इहार गुणे इहाते आमार तुष्ट हैल मन ॥१९७॥
*प्रभु कहे —भगवान् श्री चैतन्य महाप्रभु ने कहा; प्रयागे —प्रयाग में; इहार —इसका; हइल —हुआ था; मिलन —मिलन, भेंट; इहार गुणे —इसके दिव्य गुणों द्वारा; इहाते —इसमें; आमार —मेरा; तुष्ट —सन्तुष्ट; हैल —हुआ; मन —मन।*


### अनुवाद
श्री चैतन्य महाप्रभु ने उत्तर दिया, ‘‘मैं श्रील रूप गोस्वामी से प्रयाग में मिला था। उसने अपने गुणों के कारण मुझे आकृष्ट और तुष्ट किया था।’’


### तात्पर्य
ऐसा नहीं है कि पूर्ण पुरुषोत्तम भगवान् किसी का पक्ष लें और अन्यों से उदासीन रहें। वस्तुत: सेवा द्वारा पूर्ण पुरुषोत्तम भगवान् का ध्यान आकृष्ट किया जा सकता है। तब व्यक्ति को भगवान् द्वारा इस तरह से कार्य करने की शक्ति प्रदान की जाती है कि हर कोई उसकी सेवा की प्रशंसा करे। इसकी पुष्टि भगवद्गीता (४.११) द्वारा होती है— ये यथा मां प्रपद्यन्ते तांस्तथैव भजाम्यहम्। कृष्ण आदान-प्रदान करते हैं। यदि कोई भगवान् की सर्वोत्तम सेवा करने का प्रयास करता है, तो भगवान् उसे ऐसा करने की शक्ति प्रदान करते हैं। कृष्ण ने भगवद्गीता (१०.१०) में यह भी कहा है :

‘‘जो लोग निरन्तर भक्ति करते हैं और प्रेमपूर्वक मेरी सेवा के प्रति समर्पित हैं, उन्हें मैं वह बुद्धि देता हूँ जिससे वे मेरे पास आ सकें।’’ श्री चैतन्य महाप्रभु ने श्रील रूप गोस्वामी पर विशेष कृपा की, क्योंकि श्रील रूप गोस्वामी अपनी शक्ति के अनुसार सर्वोत्तम रूप से भगवान् की सेवा करना चाहते थे। भक्तिमय कार्यों को सम्पन्न करने में भक्त और भगवान् में इस प्रकार का आदान-प्रदान होता है।


## Verse an.1.198
मधुर प्रसन्न इहार काव्य सालङ्कार ।
ऐछे कवित्व विनु नहे रसेर प्रचार ॥१९८॥
*मधुर —मधुर; प्रसन्न —आनन्ददायक; इहार —इसका; काव्य —कवित्व; स-अलङ्कार —रूपक और अलंकारों से युक्त; ऐछे —ऐसे है कि; कवित्व —कवित्व गुण; विनु —विना; नहे —नहीं है; रसेर —रसों का; प्रचार —प्रचार।*


### अनुवाद
श्री चैतन्य महाप्रभु ने श्रील रूप गोस्वामी की दिव्य कविता के रूपकों तथा अन्य साहित्यिक अलंकारों की प्रशंसा की। उन्होंने कहा कि ऐसे काव्य लक्षणों (कवित्व) के बिना दिव्य रसों का प्रचार करने की सम्भावना नहीं है।


## Verse an.1.199
सबे कृपा करि’ इँहारे देह’ एइ वर ।
व्रज-लीला-प्रेम-रस येन वर्णे निरन्तर ॥१९९॥
*सबे —आप सभी; कृपा करि’ —कृपा करके; इँहारे —श्रील रूप गोस्वामी को; देह’ —दीजिये; एइ वर —यह वरदान; व्रज-लीला-प्रेम-रस —वृन्दावन की लीलाओं के दिव्य रस; येन —ताकि; वर्णे —यह वर्णन कर सके; निरन्तर —बिना रूकावट के।*


### अनुवाद
श्री चैतन्य महाप्रभु ने अपने समस्त निजी संगियों से रूप गोस्वामी को आशीर्वाद देने के लिए विनती की जिससे वे वृन्दावन-लीलाओं का निरन्तर वर्णन कर सकें, क्योंकि ये परम भगवान् के भावात्मक प्रेम से परिपूर्ण हैं।


## Verse an.1.200
इँहार ये ज्येष्ठ-भ्राता, नाम——‘सनातन’ ।
पृथिवीते विज्ञ-वर नाहि ताँर सम ॥२००॥
*इँहार —श्रील रूप गोस्वामी का; ये —जो; ज्येष्ठ-भ्राता —बड़ा भाई है; नाम —नाम का; सनातन —सनातन गोस्वामी; पृथिवीते —पृथ्वी पर; विज्ञ-वर —अत्यन्त ज्ञानी; नाहि —अन्य कोई नहीं है; ताँर सम —उसके समान।*


### अनुवाद
श्री चैतन्य महाप्रभु ने कहा, ‘‘श्रील रूप गोस्वामी का बड़ा भाई जिसका नाम सनातन गोस्वामी है, इतना विवेकी तथा विद्वान पण्डित है कि उसकी समता कोई नहीं कर सकता।’’


## Verse an.1.201
तोमार यैछे विषय-त्याग, तैछे ताँर रीति ।
दैन्य-वैराग्य-पाण्डित्येर ताँहातेइ स्थिति ॥२०१॥
*तोमार —तुम्हारी; यैछे —जैसा; विषय-त्याग —भौतिक सम्बन्धों से विरक्ति; तैछे —वैसा ही; ताँर रीति —उसकी कार्यविधि; दैन्य —विनम्रता; वैराग्य —वैराग्य भाव; पाण्डित्येर —विद्वत्ता की; ताँहातेइ —उसमें; स्थिति —स्थिति।*


### अनुवाद
श्री चैतन्य महाप्रभु ने रामानन्द राय से कहा, ‘‘सनातन गोस्वामी का भौतिक सम्बन्धों से विच्छेद तुम्हारे ही जैसा है। दीनता, वैराग्य तथा पाण्डित्य उसमें एकसाथ पाये जाते हैं।


## Verse an.1.202
एइ दुइ भाइये आमि पाठाइलुँ वृन्दावने ।
शक्ति दिया भक्ति-शास्त्र करिते प्रवर्तने ॥२०२॥
*एइ —इन; दुइ —दोनों; भाइये —भाइयों को; आमि —मैंने; पाठाइलुँ —भेज दिया; वृन्दावने —वृन्दावन; शक्ति दिया —इन्हें शक्ति प्रदान करके; भक्ति-शास्त्र —भक्तिमयी सेवा से सम्बन्धित दिव्य साहित्य; करिते —करने के लिए; प्रवर्तने —प्रचार।*


### अनुवाद
‘‘मैंने इन दोनों भाइयों को वृन्दावन जाकर भक्ति साहित्य का विस्तार करने के लिए शक्ति प्रदान की।’’


### तात्पर्य
श्री चैतन्य महाप्रभु ने श्रील रामानन्द राय को बताया कि वे तथा सनातन गोस्वामी भौतिक कार्यकलाप से सम्बन्ध त्याग देने के बाद समान रूप से भक्ति में लग गये थे। ऐसा वैराग्य पूरी तरह भौतिक कल्मष रहित भगवद्भक्ति में संलग्न शुद्ध भक्त का लक्षण है। श्री चैतन्य महाप्रभु के अनुसार यह तृणादपि सुनीचेन तरोरिव सहिष्णुना जैसा पद है। शुद्ध भक्त, भौतिक गुणों के परिणामों से मुक्त होकर वृक्ष के ही समान सहिष्णु बनकर भक्ति करता है। वह अपने आपको घास से भी नीच मानता है। ऐसा भक्त निष्किञ्चन कहलाता है। वह सदैव ईश्वर के भावात्मक प्रेम में निमग्न रहता है। वह किसी भी तरह की इन्द्रियतृप्ति का भोग करने के लिए अनिच्छुक रहता है। दूसरे शब्दों में, ऐसा भक्त समस्त भौतिक बन्धन से मुक्त रहता है, किन्तु वह अपने आपको कृष्णभावनाभावित कार्यों में लगाता है। ऐसी दक्ष भक्ति कपटरहित होकर सम्पन्न की जाती है। दीनता, वैराग्य तथा पांडित्य—इन तीनों का संगम सनातन गोस्वामी में था, जो एक आदर्श शुद्ध भक्त थे और श्रील रामानन्द राय के समान ही ज्ञानवान थे। रामानन्द राय की ही तरह सनातन गोस्वामी भक्ति के सिद्धान्तों से पूर्णतया अवगत थे, अतएव ऐसे दिव्य ज्ञान का वर्णन करने में सक्षम थे।


## Verse an.1.203
राय कहे,——‘‘ईश्वर तुमि ये चाह करिते ।
काष्ठेर पुतली तुमि पार नाचाइते ॥२०३॥
*राय कहे —श्रील रामानन्द राय ने कहा; ईश्वर तुमि —आप पूर्ण पुरुषोत्तम भगवान् हैं; ये —जो कुछ भी; चाह —आप चाहते हैं; करिते —करना; काष्ठेर —लकड़ी के; पुतली —पुतले; तुमि —आप; पार —समर्थ हैं; नाचाइते —नचाने में।*


### अनुवाद
श्रील रामानन्द राय ने श्री चैतन्य महाप्रभु को उत्तर दिया, ‘‘हे प्रभु, आप पूर्ण पुरुषोत्तम भगवान् हैं। आप चाहें तो एक काठ की पुतली को भी नचा सकते हैं।


## Verse an.1.204
मोर मुखे ये सब रस करिला प्रचारणे ।
सेइ रस देखि एइ इहार लिखने ॥२०४॥
*मोर मुखे —मेरे मुख से; ये —जो कुछ; सब रस —वे सभी दिव्य रस; करिला —आपने करवाये; प्रचारणे —प्रचारित; सेइ रस —बिल्कुल वही दिव्य रस; देखि —मैं देख रहा हूँ; एइ —यह; इहार लिखने —श्रील रूप गोस्वामी की रचनाओं में।*


### अनुवाद
‘‘मैं देख रहा हूँ कि आपने मेरे मुख के माध्यम से जिस दिव्य रस से सम्बन्धित सत्य की स्थापना की है, वह सब श्रील रूप गोस्वामी की रचनाओं में विवेचित है।


## Verse an.1.205
भक्ते कृपा-हेतु प्रकाशिते चाह व्रज-रस ।
यारे कराओ, सेइ करिबे जगत् तोमार वश ॥२०५॥
*भक्ते —भक्तों पर; कृपा-हेतु —कृपा के कारण; प्रकाशिते —प्रकट करवाना; चाह —आप चाहते हैं; व्रज-रस —वृन्दावन के दिव्य रस; यारे —जिस किसी को भी; कराओ —आप शक्ति प्रदान करें; सेइ —वही; करिबे —करेगा; जगत् —सम्पूर्ण विश्व को; तोमार वश —आपके वश में।*


### अनुवाद
‘‘अपने भक्तों पर अहैतुकी कृपा के कारण आप वृन्दावन की दिव्य लीलाओं का वर्णन कराना चाहते हैं। जिस किसी को भी ऐसा करने की शक्ति प्राप्त हो जाए, वह सारे जगत् को आपके वश में ला सकता है।’’


### तात्पर्य
यह कथन कृष्णशक्ति विना नहे तार प्रर्वतन के ही समान है, जिसका अर्थ यह है कि पूर्ण पुरुषोत्तम भगवान् कृष्ण से शक्ति प्राप्त किये बिना कोई व्यक्ति सारे जगत् में भगवान् के पवित्र नाम का प्रसार नहीं कर सकता। ( चैतन्य-चरितामृत, अन्त्य ७.११)। पूर्ण पुरुषोत्तम भगवान् के संरक्षण में शुद्ध भक्त भगवान् के पवित्र नाम का प्रचार कर सकता है, जिससे हर व्यक्ति इस सुविधा का लाभ उठाकर कृष्णभावनाभावित बन सकता है।


## Verse an.1.206
तबे महाप्रभु कैला रूपे आलिङ्गन ।
ताँरे कराइला सबार चरण वन्दन ॥२०६॥
*तबे —उस समय; महाप्रभु —श्री चैतन्य महाप्रभु ने; कैला —किया; रूपे —रूप गोस्वामी को; आलिङ्गन —आलिंगन; ताँरे —उनसे; कराइला —करवाई; सबार —उन सभी के; चरण वन्दन —चरणकमलों की वन्दना।*


### अनुवाद
तब श्री चैतन्य महाप्रभु ने रूप गोस्वामी का आलिंगन किया और उनसे वहाँ उपस्थित सारे भक्तों के चरणकमलों की वन्दना करने के लिए कहा।


## Verse an.1.207
अद्वैत-नित्यानन्दादि सब भक्त-गण ।
कृपा करि’ रूपे सबे कैला आलिङ्गन ॥२०७॥
*अद्वैत —अद्वैत आचार्य; नित्यानन्द-आदि —श्री नित्यानन्द प्रभु और अन्य; सब —सभी; भक्त-गण —अन्तरंग भक्त; कृपा करि’ —अति कृपा करके; रूपे —रूप गोस्वामी को; सबे —सभी ने; कैला आलिङ्गन —गले लगा लिया।*


### अनुवाद
अद्वैत आचार्य, नित्यानन्द प्रभु तथा अन्य सारे भक्तों ने रूप गोस्वामी का आलिंगन करके उन पर अपनी अहैतुकी कृपा प्रदर्शित की।


## Verse an.1.208
प्रभु-कृपा रूपे, आर रूपेर सद्गुण ।
देखि’ चमत्कार हैल सबाकार मन ॥२०८॥
*प्रभु-कृपा —चैतन्य महाप्रभु की कृपा; रूपे —रूप गोस्वामी के प्रति; आर —और; रूपेर सत्-गुण —श्रील रूप गोस्वामी के दिव्य गुण; देखि’ —देखकर; चमत्कार हैल —आश्चर्य हो गया; सबाकार —उन सभी के; मन —मनों में।*


### अनुवाद
श्रील रूप गोस्वामी पर श्री चैतन्य महाप्रभु की विशेष कृपा तथा उनके व्यक्तिगत गुणों को देखकर सारे भक्त आश्चर्यचकित रह गये।


## Verse an.1.209
तबे महाप्रभु सब भक्त लञा गेला ।
हरिदास-ठाकुर रूपे आलिङ्गन कैला ॥२०९॥
*तबे —उस समय; महाप्रभु —श्री चैतन्य महाप्रभु; सब —सभी; भक्त —भक्तों के; लञा —साथ; गेला —उस स्थान से चले गये; हरिदास-ठाकुर —हरिदास ठाकुर; रूपे —रूप गोस्वामी को; आलिङ्गन कैला —आलिंगन किया।*


### अनुवाद
जब श्री चैतन्य महाप्रभु अपने सारे भक्तों सहित चले गये, तो हरिदास ठाकुर ने भी श्रील रूप गोस्वामी का आलिंगन किया।


## Verse an.1.210
हरिदास कहे,——‘‘तोमार भाग्येर नाहि सीमा ।
ये सब वर्णिला, इहार के जाने महिमा?’’ ॥२१०॥
*हरिदास कहे —हरिदास ठाकुर ने कहा; तोमार —तुम्हारे; भाग्येर —भाग्य की; नाहि सीमा —सीमा नहीं है; ये —जो कुछ भी; सब —सब; वर्णिला —तुमने वर्णन किया है; इहार —इसकी; के जाने —कौन समझ सकता है; महिमा —महिमा।*


### अनुवाद
हरिदास ठाकुर ने उनसे कहा, ‘‘तुम्हारे सौभाग्य की कोई सीमा नहीं है। तुमने जो वर्णन किया है उसकी महिमा कोई नहीं समझ सकता।’’


## Verse an.1.211
श्री-रूप कहेन,——‘‘आमि किछुइ ना जानि ।
येइ महाप्रभु कहान, सेइ कहि वाणी’’ ॥२११॥
*श्री-रूप कहेन —श्रील रूप गोस्वामी ने उत्तर दिया; आमि —मैं; किछुइ —कुछ भी; ना जानि —नहीं जानता; येइ —जो कुछ; महाप्रभु कहान —श्री चैतन्य महाप्रभु मुझसे बुलवाते या लिखवाते हैं; सेइ —वही; कहि —मैं कहता हूँ; वाणी —दिव्य शब्द।*


### अनुवाद
श्रील रूप गोस्वामी ने कहा, ‘‘मैं कुछ नहीं जानता। मैं केवल वे ही दिव्य शब्द बोल सकता हूँ, जिन्हें श्री चैतन्य महाप्रभु मुझसे कहलवाते हैं।


### तात्पर्य
दिव्य विषयों का लेखक या कवि सामान्य लेखक या अनुवादक नहीं होता। चूँकि वह पूर्ण पुरुषोत्तम भगवान् द्वारा शक्तिप्रदत्त होता है, अत: वह जो कुछ लिखता है प्रभावशाली हो जाता है। पूर्ण पुरुषोत्तम भगवान् द्वारा शक्तिप्रदत्त होने का नियम अनिवार्य है। जो भौतिकतावादी कवि अपनी कविता में स्त्री या पुरुष के भौतिक कार्यों का वर्णन करता है, वह भगवान् की दिव्य लीलाओं का या भक्ति के दिव्य सिद्धान्तों का वर्णन नहीं कर सकता। इसीलिए श्रील सनातन गोस्वामी ने सारे नये भक्तों को सावधान किया है कि वे अवैष्णवों के मुख से कुछ न सुनें।

( पद्म पुराण )

‘‘कृष्ण के बारे में किसी अवैष्णव से कुछ भी नहीं सुनना चाहिए। सर्प के मुख के स्पर्श से दूध विषैला हो जाता है; इसी प्रकार किसी अवैष्णव द्वारा कृष्ण-सम्बन्धी की गई चर्चा भी विषैली होती है।’’

जब तक मनुष्य भगवान् का पूर्ण शुद्ध भक्त न बन जाए, तब तक उसे कृष्ण की लीलाओं को कविताबद्ध करने का प्रयास नहीं करना चाहिए, क्योंकि तब तो यह केवल संसारी होगी। कृष्ण की भगवद्गीता को लेकर अनेक ऐसे व्यक्तियों ने वर्णन लिखे हैं, जिनकी चेतना संसारी है और जो शुद्ध भक्ति में योग्य नहीं हैं। यद्यपि उन्होंने दिव्य साहित्य लिखने का प्रयास किया है, किन्तु वे एक भी भक्त को कृष्ण की सेवा में पूर्णत: नहीं लगा पाये। ऐसा साहित्य संसारी होता है, अतएव इसका स्पर्श भी नहीं करना चाहिए, जैसाकि श्री सनातन गोस्वामी ने आग्रह किया है।


## Verse an.1.212
हृदि यस्य प्रेरणया
प्रवर्तितोऽहं वराक-रूपोऽपि ।
तस्य हरे: पद-कमलं
वन्दे चैतन्य-देवस्य ॥२१२॥
*हृदि —हृदय में; यस्य —जिनकी (पूर्ण पुरुषोत्तम भगवान् की, जो अपने भक्तों को कृष्णभावनामृत आन्दोलन फैलाने की बुद्धि प्रदान करते हैं); प्रेरणया —प्रेरणा से; प्रवर्तित: —प्रवृत्त हुआ हूँ; अहम् —मैं; वराक —तुच्छ एवं दीन; रूप: —रूप गोस्वामी; अपि —यद्यपि; तस्य —उनके; हरे: —परम भगवान् हरि के; पद-कमलम् —चरणकमलों में; वन्दे —मुझे अपनी प्रार्थनायें अर्पित करने दो; चैतन्य-देवस्य —श्री चैतन्य महाप्रभु के।*


### अनुवाद
यद्यपि मैं सब से नीच व्यक्ति हूँ और मुझमें कुछ ज्ञान नहीं है, किन्तु महाप्रभु ने कृपा करके मुझे भक्ति के विषय में दिव्य ग्रन्थ लिखने की प्रेरणा दी है। इसलिए मैं पूर्ण पुरुषोत्तम भगवान् श्री चैतन्य महाप्रभु के चरणकमलों में नमस्कार करता हूँ, जिन्होंने मुझे इन ग्रन्थों को लिखने का अवसर प्रदान किया है।’’


### तात्पर्य
यह श्लोक भक्तिरसामृतसिन्धु (१.१.२) का है।


## Verse an.1.213
एइ-मत दुइ-जन कृष्ण-कथा-रङ्गे ।
सुखे काल गोङाय रूप हरिदास-सङ्गे ॥२१३॥
*एइ-मत —इस प्रकार; दुइ-जन —हरिदास ठाकुर और श्रील रूप गोस्वामी; कृष्ण-कथा-रङ्गे —कृष्ण के विषय में चर्चा करने के आनन्द में; सुखे —सुख में; काल —समय; गोङाय —व्यतीत करते हैं; रूप —श्रील रूप गोस्वामी; हरिदास-सङ्गे —हरिदास ठाकुर के संग में।*


### अनुवाद
इस तरह भगवान् कृष्ण की लीलाओं के विषय में विचार-विमर्श करते हुए श्रील रूप गोस्वामी ने हरिदास ठाकुर के संग परम सुख में अपना समय बिताया।


## Verse an.1.214
चारि मास रहि’ सब प्रभुर भक्त-गण ।
गोसाञि विदाय दिला, गौड़े करिला गमन ॥२१४॥
*चारि मास —चार महिने; रहि’ —रहकर; सब —सभी; प्रभुर —श्री चैतन्य महाप्रभु के; भक्त-गण —भक्त जन; गोसाञि —चैतन्य महाप्रभु; विदाय दिला —विदाई देकर; गौड़े —बंगाल की ओर; करिला गमन —वापस लौट गये।*


### अनुवाद
इस तरह श्री चैतन्य महाप्रभु के सारे भक्तों ने उनके साथ चार मास बिताये। तब महाप्रभु ने उन सबको विदा किया और वे बंगाल लौट गये।


## Verse an.1.215
श्री-रूप प्रभु-पदे नीलाचले रहिला ।
दोल-यात्रा प्रभु-सङ्गे आनन्दे देखिला ॥२१५॥
*श्री-रूप —श्रील रूप गोस्वामी; प्रभु-पदे —श्री चैतन्य महाप्रभु के चरणों में; नीलाचले —जगन्नाथ पुरी में; रहिला —रहे; दोल-यात्रा —दोल यात्रा उत्सव; प्रभु-सङ्गे —श्री चैतन्य महाप्रभु के साथ; आनन्दे —अत्यन्त प्रसन्नता के साथ; देखिला —देखे।*


### अनुवाद
किन्तु श्रील रूप गोस्वामी श्री चैतन्य महाप्रभु के चरणकमलों में रुके रहे और जब दोलयात्रा उत्सव मनाया गया, तो उन्होंने महाप्रभु के साथ इसे परम सुखपूर्वक देखा।


## Verse an.1.216
दोल अनन्तरे प्रभु रूपे विदाय दिला ।
अनेक प्रसाद करि’ शक्ति सञ्चारिला ॥२१६॥
*दोल अनन्तरे —दोल यात्रा के बाद; प्रभु —श्री चैतन्य महाप्रभु ने; रूपे —रूप गोस्वामी को; विदाय दिला —विदाई देकर; अनेक प्रसाद करि’ —सब प्रकार की कृपा से युक्त करके; शक्ति सञ्चारिला —शक्ति प्रदान की।*


### अनुवाद
जब दोलयात्रा उत्सव समाप्त हो गया, तो श्री चैतन्य महाप्रभु ने रूप गोस्वामी को भी विदा कर दिया। महाप्रभु ने उन्हें शक्ति प्रदान की और उन पर सभी प्रकार की कृपा अर्पित की।


## Verse an.1.217
‘‘वृन्दावने याह’ तुमि, रहिह वृन्दावने ।
एकबार इहाँ पाठाइह सनातने ॥२१७॥
*वृन्दावने —वृन्दावन में; याह’ —अब जाओ; तुमि —तुम; रहिह —रहो; वृन्दावने —वृन्दावन में; एक-बार —एक बार; इहाँ —यहाँ; पाठाइह —भेजो; सनातने —तुम्हारे बड़े भाई, सनातन गोस्वामी को।*


### अनुवाद
महाप्रभु ने कहा, ‘‘अब तुम वृन्दावन जाओ और वहीं रुको। तुम अपने बड़े भाई सनातन को यहाँ भेज सकते हो।


## Verse an.1.218
व्रजे याइ रस-शास्त्र करिह निरूपण ।
लुप्त-तीर्थ सब ताहाँ करिह प्रचारण ॥२१८॥
*व्रजे याइ —वृन्दावन जाकर; रस-शास्त्र —भगवान् श्रीकृष्ण की दिव्य लीलाओं से सम्बन्धित सभी दिव्य ग्रन्थों की; करिह निरूपण —ध्यानपूर्वक रचना करो; लुप्त-तीर्थ —विलुप्त तीर्थ स्थल; सब —सभी; ताहाँ —वहाँ; करिह प्रचारण —प्रकाशित करो।*


### अनुवाद
‘‘जब तुम वृन्दावन जाओ तो वहाँ रुकना, दिव्य साहित्य का प्रचार करना और विलुप्त पवित्र स्थलों को प्रकाशित करना।


## Verse an.1.219
कृष्ण-सेवा, रस-भक्ति करिह प्रचार ।
आमिह देखिते ताहाँ याइमु एकबार’’ ॥२१९॥
*कृष्ण-सेवा —भगवान् कृष्ण की सेवा; रस-भक्ति —प्रेममयी सेवा; करिह प्रचार —प्रचार करो; आमिह —मैं भी; देखिते —देखने के लिए; ताहाँ —वहाँ वृन्दावन में; याइमु —मैं जाऊँगा; एक-बार —एक बार।*


### अनुवाद
‘‘भगवान् कृष्ण की सेवा स्थापित करना और भगवान् कृष्ण की भक्ति के रसों का प्रचार करना। मैं भी एक बार पुन: वृन्दावन जाऊँगा।’’


## Verse an.1.220
एत बलि’ प्रभु ताँरे कैला आलिङ्गन ।
रूप गोसाञि शिरे धरे प्रभुर चरण ॥२२०॥
*एत बलि’ —यह कहकर; प्रभु —श्री चैतन्य महाप्रभु; ताँरे —रूप गोस्वामी को; कैला आलिङ्गन —आलिंगन करते हैं; रूप गोसाञि —श्रील रूप गोस्वामी; शिरे —सिर पर; धरे —धारण करते हैं; प्रभुर चरण —श्री चैतन्य महाप्रभु के चरणकमल।*


### अनुवाद
इस तरह कहकर श्री चैतन्य महाप्रभु ने रूप गोस्वामी का आलिंगन किया। तब उन्होंने अपने सिर पर महाप्रभु के चरणकमल रखे।


## Verse an.1.221
प्रभुर भक्त-गण-पाशे विदाय लइला ।
पुनरपि गौड़-पथे वृन्दावने आइला ॥२२१॥
*प्रभुर —श्री चैतन्य महाप्रभु के; भक्त-गण-पाशे —भक्तों से; विदाय लइला —विदाई लेकर; पुनरपि —फिर; गौड़-पथे —बंगाल के रास्ते से; वृन्दावने —वृन्दावन; आइला —लौट आये।*


### अनुवाद
श्रील रूप गोस्वामी ने श्री चैतन्य महाप्रभु के समस्त भक्तों से विदा ली और वे बंगाल के रास्ते होकर वृन्दावन लौट आये।


## Verse an.1.222
एइ त’ कहिलाङ पुन: रूपेर मिलन ।
इहा येइ शुने, पाय चैतन्य-चरण ॥२२२॥
*एइ त’ कहिलाङ —इस प्रकार मैंने कहा; पुन: —दोबारा; रूपेर मिलन —श्रील रूप गोस्वामी से भेंट; इहा —यह संवाद; येइ शुने —जो कोई भी सुनता है; पाय —प्राप्त करता है; चैतन्य-चरण —श्री चैतन्य महाप्रभु के चरणकमलों की शरण।*


### अनुवाद
इस तरह मैंने श्रील रूप गोस्वामी तथा श्री चैतन्य महाप्रभु की द्वितीय भेंट का वर्णन किया है। जो भी इस घटना को सुनता है, वह निश्चय ही श्री चैतन्य महाप्रभु के चरणकमलों की शरण प्राप्त करेगा।


## Verse an.1.223
श्री-रूप-रघुनाथ-पदे यार आश ।
चैतन्य-चरितामृत कहे कृष्णदास ॥२२३॥
*श्री-रूप —श्रील रूप गोस्वामी के; रघुनाथ —श्रील रघुनाथ दास गोस्वामी के; पदे —चरणकमलों में; यार —जिसकी; आश —आशा है; चैतन्य-चरितामृत — चैतन्य चरितामृत नामक ग्रन्थ; कहे —वर्णित कर रहे हैं; कृष्णदास —श्रील कृष्णदास कविराज गोस्वामी।*


### अनुवाद
श्री रूप तथा श्री रघुनाथ के चरणकमलों की वन्दना करते हुए और सदैव उनकी कृपा की आकांक्षा करते हुए, मैं कृष्णदास उनके चरणचिह्नों पर चलकर, श्री चैतन्य-चरितामृत का वर्णन कर रहा हूँ।
