---
{"dg-publish":true,"permalink":"/cc-hi/antya-lila/chapter7/","created":"2025-01-05T23:32:53.832+05:30","updated":"2025-03-06T13:13:01.109+05:30"}
---


# Antya-līlā

# Chapter 7 -     श्री चैतन्य महाप्रभु एवं वल्लभ भट्ट की भेंट

श्रील भक्तिविनोद ठाकुर ने अपने अमृत-प्रवाह-भाष्य में अध्याय सात का सारांश इस प्रकार से दिया है: इस अध्याय में श्री चैतन्य महाप्रभु से वल्लभ भट्ट की भेंट का वर्णन हुआ है। इन दोनों महापुरुषों के बीच कुछ हास-परिहास हुआ। अन्त में श्री चैतन्य महाप्रभु ने वल्लभ भट्ट को सुधारा और कृपा करके उनका निमन्त्रण स्वीकार किया। इसके पूर्व, श्री चैतन्य महाप्रभु ने देखा था कि वल्लभ भट्ट गदाधर पण्डित से अत्यधिक अनुरक्त हैं। इसलिए उन्होंने गदाधर पण्डित से रुष्ट होने का अभिनय किया। बाद में जब वल्लभ भट्ट की महाप्रभु से घनिष्ठता हो गई, तो महाप्रभु ने उन्हें गदाधर पण्डित से उपदेश लेने के लिए कहा। इस तरह महाप्रभु ने गदाधर पण्डित के प्रति अपने प्रेम भाव को व्यक्त किया।


## Verse an.7.1
चैतन्य-चरणाम्भोज-मकरन्द-लिहो भजे ।
येषां प्रसाद-मात्रेण पामरोऽप्यमरो भवेत् ॥१॥
*चैतन्य —श्री चैतन्य महाप्रभु के; चरण-अम्भोज —चरणकमलों के; मकरन्द —शहद को; लिह: —जो चखने (चाटने) में रत हैं; भजे —मैं वन्दना करता हूँ; येषाम् —जिनकी; प्रसाद-मात्रेण —कृपा मात्र द्वारा; पामर: —एक पतित जीव; अपि —भी; अमर: —मुक्त; भवेत् —हो जाता है।*


### अनुवाद
मैं श्री चैतन्य महाप्रभु के भक्तों को सादर नमस्कार करता हूँ। महाप्रभु के चरणकमलों से मधु को चाटने में लगे भक्तों की अहैतुकी कृपा से ही एक पतितात्मा तक सदा के लिए मुक्त हो जाता है।


## Verse an.7.2
जय जय श्री-चैतन्य जय नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय हो; श्री-चैतन्य —श्री चैतन्य महाप्रभु की; जय —जय हो; नित्यानन्द —नित्यानन्द प्रभु की; जय —जय हो; अद्वैत-चन्द्र —अद्वैत आचार्य की; जय —जय हो; गौर-भक्त-वृन्द —श्री चैतन्य महाप्रभु के भक्तगणों की।*


### अनुवाद
श्री चैतन्य महाप्रभु की जय हो! श्री नित्यानन्द प्रभु की जय हो! श्री अद्वैतचन्द्र की जय हो! और श्री चैतन्य महाप्रभु के सारे भक्तों की जय हो!


## Verse an.7.3
वर्षान्तरे यत गौड़ेर भक्त-गण आइला ।
पूर्ववत् महाप्रभु सबारे मिलिला ॥३॥
*वर्ष-अन्तरे —अगले वर्ष; यत —सभी; गौड़ेर —बंगाल के; भक्त-गण —भक्त; आइला —आये; पूर्व-वत् —पहले की तरह; महाप्रभु —श्री चैतन्य महाप्रभु; सबारे मिलिला —उन सबसे मिले।*


### अनुवाद
अगले वर्ष बंगाल के सारे भक्त श्री चैतन्य महाप्रभु से भेंट करने गये और महाप्रभु पहले की ही तरह उन सबसे मिले।


## Verse an.7.4
एइ-मत विलास प्रभुर भक्त-गण लञा ।
हेन-काले वल्लभ-भट्ट मिलिल आसिया ॥४॥
*एइ-मत —इस प्रकार; विलास —लीलाएँ; प्रभुर —श्री चैतन्य महाप्रभु की; भक्त-गण लञा —अपने भक्तों के साथ; हेन-काले —इस समय; वल्लभ-भट्ट —वल्लभ भट्ट नामक महान् विद्वान; मिलिल —मिले; आसिया —आकर।*


### अनुवाद
इस तरह श्री चैतन्य महाप्रभु अपने भक्तों के साथ अपनी लीलाएँ करते रहे। तब एक विद्वान पण्डित, जिनका नाम वल्लभ भट्ट था, महाप्रभु से मिलने जगन्नाथपुरी गये।


### तात्पर्य
वल्लभ भट्ट के वर्णन हेतु मध्यलीला के अध्याय १९ के श्लोक ६१ को देखें।


## Verse an.7.5
आसिया वन्दिल भट्ट प्रभुर चरणे ।
प्रभु ‘भागवत-बुद्ध्ये’ कैला आलिङ्गने ॥५॥
*आसिया —आकर; वन्दिल —वन्दना की; भट्ट —वल्लभ भट्ट ने; प्रभुर चरणे —श्री चैतन्य महाप्रभु के चरणकमलों में; प्रभु —श्री चैतन्य महाप्रभु; भागवत-बुद्ध्ये —उन्हें एक महान् भक्त मानकर; कैला आलिङ्गने —आलिंगन किया।*


### अनुवाद
जब वल्लभ भट्ट आये, तो उन्होंने महाप्रभु के चरणकमलों में नमस्कार किया। महाप्रभु ने उन्हें महान् भक्त के रूप में स्वीकार करते हुए उनका आलिंगन किया।


## Verse an.7.6
मान्य करि’ प्रभु तारे निकटे वसाइला ।
विनय करिया भट्ट कहिते लागिला ॥६॥
*मान्य करि’ —अत्यन्त सम्मानपूर्वक; प्रभु —श्री चैतन्य महाप्रभु ने; तारे —उन्हें; निकटे —पास; वसाइला —बैठाया, बिठाया; विनय करिया —अत्यन्त विनम्रतापूर्वक; भट्ट —वल्लभ भट्ट; कहिते लागिला —कहने लगे।*


### अनुवाद
श्री चैतन्य महाप्रभु ने वल्लभ भट्ट को अत्यन्त सम्मानपूर्वक अपने निकट बैठाया। तब वल्लभ भट्ट अत्यन्त विनयपूर्वक कहने लगे।


## Verse an.7.7
‘‘बहु-दिन मनोरथ तोमा’ देखिबारे ।
जगन्नाथ पूर्ण कैला, देखिलुँ तोमारे ॥७॥
*बहु-दिन —बहुत समय से; मनोरथ —मेरी इच्छा; तोमा’ देखिबारे —आपके दर्शन करने की; जगन्नाथ —भगवान् जगन्नाथ ने; पूर्ण कैला —पूर्ण कर दी; देखिलुँ तोमारे —मैंने आपके दर्शन प्राप्त किये हैं।*


### अनुवाद
‘‘हे प्रभु, मैं बहुत समय से आपका दर्शन करना चाह रहा था। अब भगवान् जगन्नाथ ने मेरी यह इच्छा पूरी की है, इसलिए मैं आपका दर्शन कर रहा हूँ।


## Verse an.7.8
तोमार दर्शन ये पाय सेइ भाग्यवान् ।
तोमाके देखिये,——येन साक्षात्भगवान् ॥८॥
*तोमार दर्शन —आपके दर्शन; ये पाय —जो प्राप्त करता है; सेइ —वह; भाग्यवान् —बहुत भाग्यशाली; तोमाके देखिये —मैं आपको देख रहा हूँ; येन —समान; साक्षात् भगवान् —साक्षात् पूर्ण पुरुषोत्तम भगवान्।*


### अनुवाद
‘‘जो आपका दर्शन पाता है, वह सचमुच भाग्यशाली है, क्योंकि आप साक्षात् पूर्ण पुरुषोत्तम भगवान् हैं।


## Verse an.7.9
तोमारे ये स्मरण करे, से हय पवित्र ।
दर्शने पवित्र हबे,——इथे कि विचित्र? ॥९॥
*तोमारे —आपको; ये —जो कोई भी; स्मरण करे —याद करता है; से —वह; हय —हो जाता है; पवित्र —शुद्ध; दर्शने —देखने मात्र से; पवित्र —शुद्ध; हबे —हो जायेगा; इथे —इसमें; कि विचित्र —क्या आश्चर्य है।*


### अनुवाद
‘‘चूँकि जो कोई आपका स्मरण करता है, वह पवित्र हो जाता है, इसलिए इसमें कौन सा आश्चर्य है कि आपका दर्शन करने पर कोई पवित्र हो जाये?


## Verse an.7.10
येषां संस्मरणात्पुंसां सद्य: शुध्यन्ति वै गृहा: ।
किं पुनर्दर्शन-स्पर्श-पाद-शौचासनादिभि: ॥१०॥
*येषाम् —जिनके; संस्मरणात् —स्मरण द्वारा; पुंसाम् —लोगों के; सद्य: —तुरन्त; शुध्यन्ति —शुद्ध हो जाते हैं; वै —निश्चित रूप से; गृहा: —घर; किम् पुन: —क्या कहना; दर्शन —दर्शन द्वारा; स्पर्श —स्पर्श; पाद-शौच —चरणों को धोकर; आसन-आदिभि: —एक आसन अर्पित करना।*


### अनुवाद
‘‘‘महापुरुषों का स्मरण करने मात्र से सारा घर पवित्र हो जाता है, तो फिर उनका प्रत्यक्ष दर्शन करने, उनके चरणकमलों का स्पर्श करने, उनका पाद-प्रक्षालन करने या उन्हें आसन देने के विषय में क्या कहा जा सकता है।’


### तात्पर्य
यह उद्धरण श्रीमद्भागवत (१.१९.३३) से है।


## Verse an.7.11
कलि-कालेर धर्म——कृष्ण-नाम-सङ्कीर्तन ।
कृष्ण-शक्ति विना नहे तार प्रवर्तन ॥११॥
*कलि-कालेर —इस कलियुग का; धर्म —धर्म; कृष्ण-नाम-सङ्कीर्तन —भगवान् कृष्ण के पवित्र नाम का संकीर्तन; कृष्ण-शक्ति विना —भगवान् कृष्ण द्वारा शक्ति प्राप्त किये बिना; नहे —नहीं होता; तार —उसका; प्रवर्तन —प्रचार।*


### अनुवाद
‘‘कलियुग में मूलभूत धार्मिक प्रणाली कृष्ण के पवित्र नाम का कीर्तन करने की है। कृष्ण द्वारा शक्ति प्राप्त किये बिना संकीर्तन आन्दोलन का प्रसार कोई नहीं कर सकता।


## Verse an.7.12
ताहा प्रवर्ताइला तुमि,——एइ त ‘प्रमाण’ ।
कृष्ण-शक्ति धर तुमि,——इथे नाहि आन ॥१२॥
*ताहा —वह; प्रवर्ताइला —प्रचार किया है; तुमि —आपने; एइ —यह; त —निश्चित रूप से; प्रमाण —प्रमाण; कृष्ण-शक्ति —कृष्ण की शक्ति; धर —धारण करते हो; तुमि —आप; इथे नाहि आन —इसमें कोई सन्देह नहीं है।*


### अनुवाद
‘‘आपने कृष्णभावनामृत आन्दोलन को प्रसारित किया है। इसलिए यह स्पष्ट है कि आप कृष्ण द्वारा शक्ति प्राप्त हैं। इसमें कोई सन्देह नहीं है।


### तात्पर्य
श्री मध्वाचार्य ने नारायण संहिता के निम्नलिखित उद्धरण की ओर हमारा ध्यान आकृष्ट किया है:

‘‘द्वापर युग में पंचरात्रिकी विधि से पूजा करके कृष्ण या विष्णु को तुष्ट किया जा सकता है, किन्तु कलियुग में केवल भगवान् के नाम कीर्तन द्वारा पूर्ण पुरुषोत्तम भगवान् हरि को तुष्ट किया और पूजा जा सकता है।’’ श्रील भक्तिसिद्धान्त सरस्वती ठाकुर बतलाते हैं कि कृष्ण की अहैतुकी कृपा से आविष्ट हुए बिना कोई जगद्गुरु नहीं बन सकता। केवल मानसिक-कल्पना से कोई आचार्य नहीं बन सकता। वास्तविक आचार्य विश्वभर में भगवान् के पवित्र नाम का प्रचार करके हर एक को कृष्ण की भेंट देता है। इस तरह नाम कीर्तन करके शुद्ध होकर बद्धजीव संसार की प्रज्ज्वलित अग्नि से बच जाते हैं। इस तरह का आध्यात्मिक लाभ आकाश में चन्द्रमा के समान वर्धित होकर पूर्ण होता है। वास्तविक आचार्य को कृष्ण-कृपा का अवतार मानना चाहिए। निस्सन्देह, वह स्वयं कृष्ण का आलिंगन किये रहता है। इसलिए वह सभी वर्णों (ब्राह्मण, क्षत्रिय, वैश्य तथा शूद्र) तथा सभी आश्रमों (ब्रह्मचर्य, गृहस्थ, वानप्रस्थ तथा संन्यास) का गुरु होता है। चूँकि वह सबसे बड़ा भक्त माना जाना चाहिए, इसलिए वह परमहंस ठाकुर कहलाता है। ‘ठाकुर’ उपाधि परमहंस को प्रदान की जाती है। इसलिए जो आचार्य की भूमिका निभाता है अर्थात् कृष्ण के नाम तथा यश का विस्तार करके कृष्ण को सीधे प्रस्तुत करता है, वह परमहंस ठाकुर भी कहलाता है।


## Verse an.7.13
जगते करिला तुमि कृष्ण-नाम प्रकाशे ।
येइ तोमा देखे, सेइ कृष्ण-प्रेमे भासे ॥१३॥
*जगते —सम्पूर्ण विश्व में; करिला —किया है; तुमि —आपने; कृष्ण-नाम प्रकाशे —भगवान् कृष्ण के पवित्र नाम का प्राकट्य; येइ —जो कोई भी; तोमा देखे —आपको देखता है; सेइ —वह; कृष्ण-प्रेमे —कृष्ण-प्रेम में; भासे —डूब जाता है।*


### अनुवाद
‘‘आपने सारे जगत् में कृष्ण नाम को उजागर किया है। जो भी आपको देखता है, वह तुरन्त कृष्ण-प्रेम में निमग्न हो जाता है।


## Verse an.7.14
प्रेम-परकाश नहे कृष्ण-शक्ति विने ।
‘कृष्ण’——एक प्रेम-दाता, शास्त्र-प्रमाणे ॥१४॥
*प्रेम —कृष्ण-प्रेम भाव का; परकाश —प्राकट्य; नहे —नहीं हो सकता; कृष्ण-शक्ति विने —कृष्ण की शक्ति के बिना; कृष्ण —भगवान् कृष्ण; एक —एक मात्र; प्रेम-दाता —प्रेम देने वाले; शास्त्र-प्रमाणे —सभी प्रामाणिक शास्त्रों का निष्कर्ष।*


### अनुवाद
‘‘कृष्ण द्वारा विशेष शक्ति प्राप्त किये बिना कोई कृष्ण-प्रेम उजागर नहीं कर सकता, क्योंकि कृष्ण ही परमानन्द प्रेम के एकमात्र दाता हैं। यही सारे प्रामाणिक शास्त्रों का निर्णय है।


## Verse an.7.15
सन्त्ववतारा बहव:
पुष्कर-नाभस्य सर्वतो-भद्रा: ।
कृष्णादन्य: को वा
लतास्वपि प्रेम-दो भवति’’ ॥१५॥
*सन्तु —होने दो; अवतारा: —अवतार; बहव: —अनेक; पुष्कर-नाभस्य —जिनकी नाभि से एक कमल खिलता है; सर्वत: भद्रा: —पूर्णतया शुभ; कृष्णात् —भगवान् कृष्ण की अपेक्षा; अन्य: —अन्य; क: वा —कौन (सा); लतासु —शरणागत जीवों को; अपि —भी; प्रेम-द: —प्रेम देनेवाला; भवति —है।*


### अनुवाद
‘‘‘भगवान् के कई सर्वमंगलकारी अवतार हो सकते हैं, किन्तु भगवान् कृष्ण के अतिरिक्त ऐसा कौन है, जो शरणागतों को भगवत्प्रेम प्रदान कर सके?’’’


### तात्पर्य
यह श्लोक बिल्वमंगल ठाकुर कृत है। यह श्री रूप गोस्वामी द्वारा अपने लघु भागवतामृत (१.५.३७) में लिया गया है।


## Verse an.7.16
महाप्रभु कहे——‘‘शुन, भट्ट महा-मति ।
मायावादी सन्न्यासी आमि, ना जानि कृष्ण-भक्ति ॥१६॥
*महाप्रभु कहे —श्री चैतन्य महाप्रभु ने उत्तर दिया; शुन —कृपया सुनो; भट्ट —मेरे प्रिय वल्लभ भट्ट; महा-मति —विद्वान पण्डित; मायावादी —मायावादी; सन्न्यासी —संन्यासी; आमि —हूँ; ना जानि —मैं नहीं जानता; कृष्ण-भक्ति —कृष्ण भक्ति।*


### अनुवाद
श्री चैतन्य महाप्रभु ने उत्तर दिया, ‘‘हे प्रिय वल्लभ भट्ट, आप विद्वान पण्डित हो। कृपया मेरी बात सुनो। मैं तो मायावादी संन्यासी हूँ। इसलिए कृष्णभक्ति जानने का मेरे पास कोई अवसर नहीं है।


## Verse an.7.17
अद्वैताचार्य-गोसाञि——‘साक्षातीश्वर’ ।
ताँर सङ्गे आमार मन हइल निर्मल ॥१७॥
*अद्वैत-आचार्य-गोसाञि —अद्वैत आचार्य; साक्षात् ईश्वर —साक्षात् भगवान्; ताँर सङ्गे —उनके संग के कारण; आमार —मेरा; मन —मन; हइल —हो गया है; निर्मल —शुद्ध।*


### अनुवाद
‘‘फिर भी मेरा मन शुद्ध हो गया है, क्योंकि मैंने अद्वैत आचार्य की संगति की है, जो कि साक्षात् भगवान् हैं।


## Verse an.7.18
सर्व-शास्त्रे कृष्ण-भक्त्ये नाहि याँर सम ।
अतएव ‘अद्वैत-आचार्य’ ताँर नाम ॥१८॥
*सर्व-शास्त्रे —सभी प्रामाणिक शास्त्रों में; कृष्ण-भक्त्ये —भगवान् कृष्ण की प्रेममयी सेवा में; नाहि —नहीं है; याँर —जिनके; सम —समान; अतएव —अत:; अद्वैत —जिसका कोई प्रतिद्वन्द्वी न हो; आचार्य —आचार्य; ताँर नाम —उनका नाम।*


### अनुवाद
‘‘उनका समस्त प्रामाणिक शास्त्रों का ज्ञान तथा उनकी भगवान् कृष्ण की भक्ति अद्वितीय है। इसीलिए वे अद्वैत आचार्य कहलाते हैं।


## Verse an.7.19
याँहार कृपाते म्लेच्छेर हय कृष्ण-भक्ति ।
के कहिते पारे ताँर वैष्णवता-शक्ति? ॥१९॥
*याँहार —जिनकी; कृपाते —कृपा द्वारा; म्लेच्छेर —म्लेच्छों की; हय —हो जाती है; कृष्ण-भक्ति —कृष्ण के प्रति सेवा भावना; के —कौन; कहिते पारे —वर्णन कर सकता है; ताँर —उनकी; वैष्णवता-शक्ति —वैष्णवता की शक्ति।*


### अनुवाद
‘‘वे इतने महान् पुरुष हैं कि अपनी कृपा से मांसाहारियों (म्लेच्छों) तक को कृष्ण भक्ति दिला सकते हैं। इसलिए उनकी वैष्णवता की शक्ति का अनुमान कौन लगा सकता है?


### तात्पर्य
म्लेच्छ या मांसाहारी को कृष्ण भक्त बना पाना अत्यधिक कठिन है। इसलिए जो ऐसा कर सके, वह वैष्णवता के सर्वोच्च पद पर स्थित होता है।


## Verse an.7.20
नित्यानन्द-अवधूत——‘साक्षातीश्वर’ ।
भावोन्मादे मत्त कृष्ण-प्रेमेर सागर ॥२०॥
*नित्यानन्द —नित्यानन्द प्रभु; अवधूत —परमहंस; साक्षात् ईश्वर —साक्षात् पूर्ण पुरुषोत्तम भगवान्; भाव-उन्मादे —प्रेमभाव के उन्माद में; मत्त —उन्मत्त; कृष्ण-प्रेमेर —कृष्ण के प्रेम का; सागर —समुद्र।*


### अनुवाद
‘‘नित्यानन्द प्रभु अवधूत भी साक्षात् पूर्ण पुरुषोत्तम भगवान् हैं। वे प्रेमावेश के उन्माद में सदैव उन्मत्त रहते हैं। निस्सन्देह, वे कृष्ण-प्रेम के सागर हैं।


## Verse an.7.21
षड़्-दर्शन-वेत्ता भट्टाचार्य-सार्वभौम ।
षड़्-दर्शने जगद्गुरु भागवतोत्तम ॥२१॥
*षट्-दर्शन —छ: दर्शनों के; वेत्ता —ज्ञाता; भट्टाचार्य-सार्वभौम —सार्वभौम भट्टाचार्य; षट्-दर्शने —छ: दर्शनों में; जगत्-गुरु —समस्त विश्व के शिक्षक; भागवत-उत्तम —भक्तों में सर्वश्रेष्ठ।*


### अनुवाद
‘‘सार्वभौम भट्टाचार्य छ: दार्शनिक मतों के पूर्ण ज्ञाता हैं। इसलिए वे दर्शन के छ: मार्गों को सिखाने में जगद्गुरु हैं। वे भक्तों में सर्वश्रेष्ठ हैं।


## Verse an.7.22
तेंह देखाइला मोरे भक्ति-यग-पार ।
ताँर प्रसादे जानिलुँ ‘कृष्ण-भक्ति-यग’ सार ॥२२॥
*तेंह —उन्होंने; देखाइला —दिखाया है; मोरे —मुझे; भक्ति-यग —प्रेममयी सेवा; पार —सीमा; ताँर प्रसादे —उनकी कृपा से; जानिलुँ —मैं जान गया हूँ; कृष्ण-भक्ति —भगवान् कृष्ण की प्रेममयी सेवा; यग —योग पद्धति का; सार —सार।*


### अनुवाद
‘‘सार्वभौम भट्टाचार्य ने मुझे भक्ति की सीमा दिखलाई है। एकमात्र उन्हीं की कृपा से मैं यह समझ सका हूँ कि कृष्ण की भक्ति ही समस्त योग का सार है।


## Verse an.7.23
रामानन्द-राय कृष्ण-रसेर ‘निधान’ ।
तेंह जानाइला——कृष्ण——स्वयं भगवान् ॥२३॥
*रामानन्द-राय —श्रील रामानन्द राय; कृष्ण-रसेर —कृष्ण की प्रेममयी सेवा के दिव्य रसों की; निधान —खान; तेंह —उन्होंने; जानाइला —मुझे उपदेश किया; कृष्ण —भगवान् कृष्ण; स्वयम् —स्वयं; भगवान् —पूर्ण पुरुषोत्तम भगवान्।*


### अनुवाद
‘‘श्रील रामानन्द राय कृष्ण भक्ति के दिव्य रस के आखरी ज्ञाता हैं। उन्होंने मुझे उपदेश दिया है कि कृष्ण ही पूर्ण पुरुषोत्तम भगवान् हैं।


## Verse an.7.24
ताते प्रेम-भक्ति——‘पुरुषार्थ-शिरोमणि’ ।
राग-मार्गे प्रेम-भक्ति ‘सर्वाधिक’ जानि ॥२४॥
*ताते —अत:; प्रेम-भक्ति —प्रेमभाव में भगवत् सेवा; पुरुषार्थ —मानव जीवन के सभी उद्देश्यों में; शिरोमणि —सर्वप्रधान; राग-मार्गे —रागानुग प्रेम के मार्ग पर; प्रेम-भक्ति —कृष्ण-प्रेम; सर्व-अधिक —सबसे बड़ा है; जानि —मैं समझा हूँ।*


### अनुवाद
‘‘रामानन्द राय की कृपा से मैं समझ सका हूँ कि कृष्ण-प्रेम जीवन का सर्वोच्च लक्ष्य है और कृष्ण का रागानुग प्रेम सर्वोच्च पूर्णता है।


### तात्पर्य
पुरुषार्थ (‘‘जीवन का लक्ष्य’’) सामान्यतया धर्म, अर्थ, काम तथा मोक्ष का द्योतक है। किन्तु इन चार पुरुषार्थों से भी ऊपर है भगवत्प्रेम। यह परम पुरुषार्थ या पुरुषार्थ-शिरोमणि कहलाता है। भगवान् कृष्ण की पूजा साधन भक्ति द्वारा की जाती है, किन्तु भक्ति की सर्वोच्च पूर्णता भगवान् का रागानुग (स्वत: स्फूर्त) प्रेम है।


## Verse an.7.25
दास्य, सख्य, वात्सल्य, आर ये शृङ्गार ।
दास, सखा, गुरु, कान्ता,——‘आश्रय’ याहार ॥२५॥
*दास्य —दासता; सख्य —मित्रता; वात्सल्य —मातृ-पितृ भाव का प्रेम; आर —तथा; ये —जो; शृङ्गार —माधुर्य प्रेम; दास —सेवक; सखा —मित्र; गुरु —वरिष्ठ; कान्ता —प्रेमी; आश्रय —आश्रय; याहार —जिनके।*


### अनुवाद
‘‘दास, मित्र, गुरुजन तथा प्रेमिका—ये दास्य, सख्य, वात्सल्य तथा शृंगार रसों के आश्रय हैं।


## Verse an.7.26
‘ऐश्वर्य-ज्ञान-युक्त’, ‘केवल’-भाव आर ।
ऐश्वर्य-ज्ञाने ना पाइ व्रजेन्द्र-कुमार ॥२६॥
*ऐश्वर्य-ज्ञान-युक्त —ऐश्वर्य ज्ञान से युक्त; केवल —शुद्ध; भाव —भावना; आर —तथा; ऐश्वर्य-ज्ञाने —ऐश्वर्य के ज्ञान द्वारा; ना पाइ —प्राप्त नहीं हो सकता; व्रजेन्द्र-कुमार —नन्द महाराज का पुत्र।*


### अनुवाद
‘‘भाव के दो प्रकार हैं। भगवान् के पूर्ण ऐश्वर्यों के ज्ञान से युक्त भाव ऐश्वर्यज्ञान-युक्त कहलाता है। और शुद्ध निष्कलुष भाव केवल कहलाता है। महाराज नन्द के पुत्र कृष्ण के ऐश्वर्य मात्र के ज्ञान से उनके चरणकमलों की शरण प्राप्त नहीं की जा सकती।


### तात्पर्य
देखें मध्य लीला १९.१९२।


## Verse an.7.27
नायं सुखापो भगवान्देहिनां गोपिका-सुत: ।
ज्ञानिनां चात्म-भूतानां यथा भक्ति-मतामिह ॥२७॥
*न —नहीं; अयम् —ये भगवान् श्रीकृष्ण; सुख-आप: —सरलता से उपलब्ध; भगवान् —पूर्ण पुरुषोत्तम भगवान्; देहिनाम् —उन भौतिकतावादी लोगों के लिए, जिन्होंने देह को ही आत्मा मान लिया है; गोपिका-सुत: —माता यशोदा के पुत्र; ज्ञानिनाम् —मानसिक चिन्तन में रत लोगों को; च —तथा; आत्म-भूतानाम् —कठिन तपस्याओं में लगे हुए लोगों के लिए या निजी संगियों के लिए; यथा —जैसे; भक्ति-मताम् —जो लोग रागानुग प्रेममयी सेवा में रत हैं; इह —इस संसार में।*


### अनुवाद
‘‘‘माता यशोदा के पुत्र, पूर्ण पुरुषोत्तम भगवान् कृष्ण उन भक्तों के लिए सुलभ हैं, जो रागानुगा भक्ति में लगे हैं, किन्तु जो लोग मानसिक चिन्तक (ज्ञानी) हैं, जो कठोर तपस्या द्वारा आत्म-साक्षात्कार प्राप्त करने के लिए प्रयत्नशील हैं या जो शरीर को आत्मा ही मानते हैं, उनके लिए भगवान् दुर्लभ हैं।’


### तात्पर्य
यह श्लोक श्रीमद्भागवत (१०.९.२१) का है।


## Verse an.7.28
‘आत्म-भूत’-शब्दे कहे ‘पारिषद-गण’ ।
ऐश्वर्य-ज्ञाने लक्ष्मी ना पाइला व्रजेन्द्र-नन्दन ॥२८॥
*आत्म-भूत-शब्दे —आत्म-भूत शब्द का; कहे —अर्थ; पारिषद-गण —पार्षद, अन्तरंग संगी गण; ऐश्वर्य-ज्ञाने —ऐश्वर्य ज्ञान में; लक्ष्मी —सौभाग्य की देवी; ना पाइला —प्राप्त नहीं कर सकती; व्रजेन्द्र-नन्दन —नन्द महाराज के पुत्र, कृष्ण की शरण।*


### अनुवाद
‘‘‘आत्मभूत’ शब्द का अर्थ ‘निजी संगी’ है। भगवान् के ऐश्वर्य ज्ञान द्वारा लक्ष्मीजी नन्द महाराज के पुत्र की शरण प्राप्त नहीं कर पाईं।


### तात्पर्य
लक्ष्मीजी को कृष्ण के ऐश्वर्य का पूर्ण ज्ञान है, किन्तु ऐसे ज्ञान से वे कृष्ण का सान्निध्य प्राप्त नहीं कर सकीं। किन्तु वृन्दावन के भक्तों को कृष्ण का वास्तविक सान्निध्य प्राप्त है।


## Verse an.7.29
नायं श्रियोऽङ्ग उ नितान्त-रते: प्रसाद:
स्वर्योषितां नलिन-गन्ध-रुचां कुतोऽन्या: ।
रासोत्सवेऽस्य भुज-दण्ड-गृहीत-कण्ठ-
लब्धाशिषां य उदगाद्व्रज-सुन्दरीणाम् ॥२९॥
*न —नहीं; अयम् —यह; श्रिय: —लक्ष्मी देवी का; अङ्गे —वक्ष पर; उ —हाय; नितान्त-रते: —जो अत्यन्त निकट से सम्बन्धित है; प्रसाद: —अनुग्रह; स्व: —देव लोकों की; योषिताम् —स्त्रियों का; नलिन —कमल पुष्प की; गन्ध —सुगन्ध युक्त; रुचाम् —तथा देह की कान्ति; कुत: —अति निकृष्ट; अन्या: —अन्य सभी; रास-उत्सवे —रास नृत्य के उत्सव में; अस्य —भगवान् श्रीकृष्ण की; भुज-दण्ड —भुजाओं द्वारा; गृहीत —आलिंगित; कण्ठ —उनके गले; लब्ध-आशिषाम् —जिन्होंने ऐसी कृपा प्राप्त की; य: —जो; उदगात् —प्रकट हुई; व्रज-सुन्दरीणाम् —व्रजभूमि की दिव्य कन्याओं, सुन्दर गोपियों का।*


### अनुवाद
‘‘‘जब भगवान् श्रीकृष्ण रास लीला में गोपियों के साथ नृत्य कर रहे थे, तब भगवान् की बाहें गोपियों की गर्दन का आलिंगन कर रही थीं। यह दिव्य कृपा न तो कभी लक्ष्मीजी को, न ही वैकुण्ठ में अन्य प्रेयसियों को प्राप्त हो पाई थी। यहाँ तक कि स्वर्ग लोक की सर्वोत्तम सुन्दरियों ने भी, जिनकी शारीरिक कान्ति तथा सुगन्ध कमल पुष्पों के समान होती है, कभी ऐसी कृपा की कल्पना नहीं की थी। तो फिर संसारी स्त्रियों के विषय में क्या कहा जाए, जो भौतिक अनुमान के अनुसार अत्यन्त सुन्दर कही जाती हैं?’


### तात्पर्य
यह श्लोक श्रीमद्भागवत (१०.४७.६०) से लिया गया है।


## Verse an.7.30
शुद्ध-भावे सखा करे स्कन्धे आरोहण ।
शुद्ध-भावे व्रजेश्वरी करेन बन्धन ॥३०॥
*शुद्ध-भावे —शुद्ध कृष्णभावना में; सखा —मित्र; करे —करता है; स्कन्धे —कन्धे पर; आरोहण —चढ़ना; शुद्ध-भावे —शुद्ध कृष्णभावना में; व्रज-ईश्वरी —व्रज की रानी, यशोदा; करेन बन्धन —बाँधती हैं।*


### अनुवाद
‘‘शुद्ध कृष्ण चेतना में कृष्ण का मित्र कृष्ण के कन्धों पर चढ़ जाता है और माता यशोदा कृष्ण को बाँध देती हैं।


### तात्पर्य
शुद्ध भाव भगवान् के ऐश्वर्यों के ज्ञान पर निर्भर नहीं रहता। ऐसे ऐश्वर्यों के बिना भी, शुद्ध भाव में स्थित भक्त, कृष्ण को मित्र या पुत्र की भाँति प्रेम करने के लिए प्रेरित रहता है।


## Verse an.7.31
‘मोर सखा’, ‘मोर पुत्र’,——एइ ‘शुद्ध’ मन ।
अतएव शुक-व्यास करे प्रशंसन ॥३१॥
*मोर सखा —मेरा मित्र; मोर पुत्र —मेरा पुत्र; एइ —यह; शुद्ध —शुद्ध; मन —भावना; अतएव —इसीलिए; शुक-व्यास —शुकदेव गोस्वामी तथा व्यासदेव; करे प्रशंसन —प्रशंसा करते हैं।*


### अनुवाद
‘‘शुद्ध कृष्ण चेतना में भगवान् के ऐश्वर्यों के ज्ञान के बिना ही भक्त कृष्ण को अपना मित्र या पुत्र मानता है। इसलिए इस भक्ति भाव की प्रशंसा शुकदेव गोस्वामी तथा व्यासदेव जैसे महाजन भी करते हैं।


## Verse an.7.32
इत्थं सतां ब्रह्म-सुखानुभूत्या
दास्यं गतानां पर-दैवतेन ।
मायाश्रितानां नर-दारकेण
साकं विजह्रु: कृत-पुण्य-पुञ्जा: ॥३२॥
*इत्थम् —इस प्रकार; सताम् —जो भगवान् के निराकार पहलू को चाहते हैं; ब्रह्म —निराकार ज्योति के; सुख —सुख द्वारा; अनुभूत्या —जिसने अनुभव किया है; दास्यम् —सेवक का भाव; गतानाम् —जिन्होंने स्वीकार किया है; पर-दैवतेन —जो परम आराध्य विग्रह हैं; माया-आश्रितानाम् —बहिरंगा शक्ति से प्रभावित सामान्य लोगों के लिए; नर-दारकेण —उनके (भगवान् के) साथ, जो इस भौतिक संसार के एक बालक की भाँति; साकम् —मित्रता; विजह्रु: —खेले; कृत-पुण्य-पुञ्जा: —जिन्होंने असंख्य पुण्य कार्य किये होंगे।*


### अनुवाद
‘‘‘जो लोग भगवान् की ब्रह्मज्योति की प्रशंसा करते हुए आत्म-साक्षात्कार में लगे हुए हैं तथा जो पूर्ण पुरुषोत्तम भगवान् को स्वामी के रूप में स्वीकार करके भक्ति में लगे हुए हैं अथवा जो भगवान् को सामान्य पुरुष मानकर माया के पाश में बँधे हुए हैं, वे यह नहीं समझ सकते कि कुछ महापुरुष प्रचूर पुण्य कर्म संचित करके भगवान् के साथ मैत्री वश ग्वाल बालों के रूप में खेल रहे हैं।’


### तात्पर्य
यह श्लोक श्रीमद्भागवत (१०.१२.११) से लिया गया है।


## Verse an.7.33
त्रय्या चोपनिषद्भिश्च साङ्ख्य-योगैश्च सात्वतै: ।
उपगीयमान-माहात्म्यं हरिं सामन्यतात्मजम् ॥३३॥
*त्रय्या —तीन वेदों के अनुयायी जो इन्द्र तथा अन्य देवताओं द्वारा किये जानेवाले यज्ञों के समान यज्ञ करते हैं; च —तथा; उपनिषद्भि: —वैदिक ज्ञान के सर्वश्रेष्ठ अंग, उपनिषदों के अनुयायियों द्वारा; च —तथा; साङ्ख्य —ब्रह्माण्ड का विश्लेषण करने वाले दार्शनिकों द्वारा; योगै: —योगियों द्वारा; च —और; सात्वतै: —पंचरात्र तथा अन्य वैदिक ग्रन्थों में वर्णित उपासना पद्धतियों का अभ्यास करने वाले भक्तों द्वारा; उपगीयमान —गाई जाती है; माहात्म्यम् —जिनकी कीर्ति; हरिम् —पूर्ण पुरुषोत्तम भगवान् हरि को; सा —वे, माता यशोदा; अमन्यत —मानती रही; आत्म-जम् —अपना पुत्र, उनकी देह से जन्मा।*


### अनुवाद
‘‘‘जब माता यशोदा ने कृष्ण के मुख के भीतर समस्त ब्रह्माण्डों को देखा, तो वे कुछ समय के लिए निश्चय ही आश्चर्यचकित हो गईं। जिस प्रकार इन्द्र तथा अन्य देवी-देवताओं की पूजा होती है, उसी प्रकार तीन वेदों के अनुयायी यज्ञों द्वारा भगवान् की पूजा करते हैं। उपनिषदों के अध्ययन द्वारा उनकी महानता को समझने वाले सन्त निराकार ब्रह्म के रूप में उनकी उपासना करते हैं। ब्रह्माण्ड का वैश्लेषिक अध्ययन करने वाले महान् दार्शनिक पुरुष के रूप में उनकी उपासना करते हैं। महान् योगी सर्वव्यापी परमात्मा के रूप में तथा भक्त पूर्ण पुरुषोत्तम भगवान् के रूप में उनकी उपासना करते हैं। फिर भी माता यशोदा भगवान् को अपना पुत्र ही समझतीं थीं।’


### तात्पर्य
यह श्लोक श्रीमद्भागवत (१०.८.४५) से लिया गया है।


## Verse an.7.34
नन्द: किमकरोद्ब्रह्मन्श्रेय एवं महोदयम् ।
यशोदा वा महा-भागा पपौ यस्या: स्तनं हरि: ॥३४॥
*नन्द: —नन्द महाराज ने; किम् —क्या; अकरोत् —किया था; ब्रह्मन् —हे ब्राह्मण; श्रेय: —शुभ कार्य; एवम् —जिस कारण से; महा-उदयम् —कृष्ण के पिता के रूप में इतने श्रेष्ठ पद तक उठ गये; यशोदा —माता यशोदा ने; वा —अथवा; महा-भागा —महा भाग्यवती; पपौ —पिए; यस्या: —जिनके; स्तनम् —स्तन; हरि: —परम भगवान् ने।*


### अनुवाद
‘‘‘हे ब्राह्मण, नन्द महाराज ने पूर्ण पुरुषोत्तम भगवान् कृष्ण को पुत्र रूप में पाने के लिए कौन सा पुण्य कर्म किया? तथा माता यशोदा ने कौन-सा पुण्यकर्म किया जिससे परम भगवान् कृष्ण ने उन्हें ‘माता’ कहकर पुकारा और उनके स्तनों का दूध पिया?’


### तात्पर्य
यह श्लोक श्रीमद्भागवत (१०.८.४६) से है।


## Verse an.7.35
ऐश्वर्य देखिलेह ‘शुद्धेर’ नहे ऐश्वर्य ज्ञान ।
अतएव ऐश्वर्य हइते ‘केवल’-भाव प्रधान ॥३५॥
*ऐश्वर्य —ऐश्वर्य; देखिलेह —देखने के बाद भी; शुद्धेर —एक शुद्ध भक्त को; नहे —नहीं होता; ऐश्वर्य-ज्ञान —ऐश्वर्य का ज्ञान; अतएव —इसलिए; ऐश्वर्य हइते —ऐश्वर्य ज्ञान की अपेक्षा; केवल-भाव —शुद्ध भाव; प्रधान —अधिक प्रमुख।*


### अनुवाद
‘‘यदि शुद्ध भक्त कृष्ण के ऐश्वर्य को देखता भी है, तो वह उसे स्वीकार नहीं करता। इसलिए शुद्ध चेतना (केवल भाव) भगवान् के ऐश्वर्य ज्ञान से अधिक श्रेष्ठ है।


## Verse an.7.36
ए सब शिखाइला मोरे राय-रामानन्द ।
अनर्गल रस-वेत्ता प्रेम-सुखानन्द ॥३६॥
*ए सब —ये सभी; शिखाइला —उपदेश दिये; मोरे —मुझे; राय-रामानन्द —रामानन्द राय ने; अनर्गल —निरन्तर; रस-वेत्ता —जो दिव्य रसों को समझते हैं; प्रेम-सुख-आनन्द —कृष्ण के प्रेमभाव के आनन्द में तल्लीन।*


### अनुवाद
‘‘रामानन्द राय दिव्य रसों से भलीभाँति अवगत हैं। वे कृष्ण-प्रेमावेश के सुख में निरन्तर तन्मय रहते हैं। उन्हीं ने मुझे यह सब सिखाया है।


## Verse an.7.37
कहन ना याय रामानन्देर प्रभाव ।
राय-प्रसादे जानिलुँ व्रजेर ‘शुद्ध’ भाव ॥३७॥
*कहन ना याय —वर्णन नहीं किया जा सकता; रामानन्देर प्रभाव —रामानन्द राय का प्रभाव; राय —रामानन्द राय की; प्रसादे —कृपा द्वारा; जानिलुँ —मैं समझ गया हूँ; व्रजेर —व्रजवासियों का; शुद्ध भाव —विशुद्ध प्रेम।*


### अनुवाद
‘‘रामानन्द राय के प्रभाव तथा ज्ञान का वर्णन कर सकना असम्भव है, क्योंकि उन्हीं की कृपा से मैं वृन्दावनवासियों के शुद्ध प्रेम को समझ सका।


## Verse an.7.38
दामोदर-स्वरूप——‘प्रेम-रस’ मूर्तिमान् ।
याँर सङ्गे हैल व्रज-मधुर-रस-ज्ञान ॥३८॥
*दामोदर-स्वरूप —स्वरूप दामोदर गोस्वामी; प्रेम-रस —प्रेमभाव के दिव्य रसों के; मूर्तिमान् —मूर्त रूप; याँर सङ्गे —जिनके संग द्वारा; हैल —हो गया; व्रज —व्रज के; मधुर-रस —माधुर्य प्रेम रस का; ज्ञान —ज्ञान।*


### अनुवाद
‘‘प्रेमावेश का दिव्य रस स्वरूप दामोदर द्वारा मूर्तिमान होता है। उनकी संगति से मैंने वृन्दावन के दिव्य माधुर्य रस को समझा है।


## Verse an.7.39
‘शुद्ध-प्रेम’ व्रज-देवीर——काम-गन्ध-हीन
‘कृष्ण-सुख-तात्पर्य ’,——एइ तार चिह्न ॥३९॥
*शुद्ध-प्रेम —निर्मल प्रेम; व्रज-देवीर —गोपियों या श्रीमती राधारानी का; काम-गन्ध-हीन —भौतिक काम भाव की गन्ध से रहित; कृष्ण —कृष्ण की; सुख —प्रसन्नता; तात्पर्य —उद्देश्य; एइ —यही; तार —उसका; चिह्न —चिह्न।*


### अनुवाद
‘‘गोपियों तथा श्रीमती राधारानी का शुद्ध प्रेम भौतिक कामवासना के लेशमात्र से रहित है। ऐसे दिव्य प्रेम की कसौटी यह है कि इसका एकमात्र उद्देश्य कृष्ण को तुष्ट करना है।


## Verse an.7.40
यत्ते सुजात-चरणाम्बुरुहं स्तनेषु
भीता: शनै: प्रिय दधीमहि कर्कशेषु ।
तेनाटवीमटसि तद्व्यथते न किं स्वित्
कूर्पादिभिर्भ्रमति धीर्भवदायुषां न: ॥४०॥
*यत् —जो; ते —आपके; सुजात —अत्यन्त कोमल; चरण-अम्बु-रुहम् —चरणकमल; स्तनेषु —स्तनों पर; भीता: —भयभीत; शनै: —धीरे से; प्रिय —हे प्रिय; दधीमहि —हम रखती हैं; कर्कशेषु —कठोर; तेन —उनके द्वारा; अटवीम् —मार्ग; अटसि —आप चलते हैं; तत् —वे; व्यथते —पीड़ित हैं; न —नहीं; किम् स्वित् —हम आश्चर्य करती हैं; कूर्प-आदिभि: —छोटे कंकरों इत्यादि द्वारा; भ्रमति —विचलित होता है; धी: —मन; भवत्-आयुषाम् —उनका जिनके आप ही प्राण-धन हैं; न: —हमारे।*


### अनुवाद
‘‘‘हे प्रिय, आपके चरणकमल इतने कोमल हैं कि हम डरते-डरते उन्हें अपने वक्षस्थलों पर धीरे से रखती हैं कि कहीं आपके चरणों को चोट न लग जाए। हमारे प्राण केवल आप पर आश्रित हैं। इसलिए हमारे मन इस बात से चिन्तित हैं कि वनमार्ग में घूमते समय आपके चरण कहीं कंकरों से क्षत-विक्षत न हो जायें।’


### तात्पर्य
यह श्लोक गोपियों द्वारा कहा गया है और श्रीमद्भागवत (१०.३१.१९) से है।


## Verse an.7.41
गोपी-गणेर शुद्ध-प्रेम ऐश्वर्य-ज्ञान-हीन ।
प्रेमेते भर्त्सना करे एइ तार चिह्न ॥४१॥
*गोपी-गणेर —गोपियों का; शुद्ध-प्रेम —निर्मल प्रेम; ऐश्वर्य-ज्ञान-हीन —ऐश्वर्य की जानकारी से रहित; प्रेमेते —शुद्ध प्रेम में; भर्त्सना —डाँटना; करे —करती; एइ —यह; तार —उसी का; चिह्न —लक्षण।*


### अनुवाद
‘‘ऐश्वर्य के ज्ञान से रहित शुद्ध प्रेम के वशीभूत गोपियाँ कभी-कभी कृष्ण की भर्त्सना करती हैं। यह शुद्ध प्रेम का लक्षण है।


## Verse an.7.42
पति-सुतान्वय-भ्रातृ-बान्धवान्
अतिविलङ्घ्य तेऽन्त्यच्युतागता: ।
गति-विदस्तवोद्गीत-मोहिता:
कितव योषित: कस्त्यजेन्निशि ॥४२॥
*पति —पतियों की; सुत —पुत्रों की; अन्वय —परिवार; भ्रातृ —भाइयों की; बान्धवान् —सम्बन्धियों की; अतिविलङ्घ्य —परवाह किये बिना; ते —आपकी; अन्ति —शरण में; अच्युत —हे अच्युत; आगता: —आयी हैं; गति-विद: —जो हमारे सभी कार्यकलाप जानते हैं; तव —आपकी; उद्गीत —वंशी की ध्वनि द्वारा; मोहिता: —आकृष्ट होकर; कितव —हे महान छलिया; योषित: —सुन्दर स्त्रियों को; क: —कौन; त्यजेत् —त्यागेगा; निशि —आधी रात के समय।*


### अनुवाद
‘‘‘हे प्रिय कृष्ण, हम गोपियों ने अपने पतियों, पुत्रों, परिवार, भाइयों तथा मित्रों के आदेश की अवहेलना की है और आपके पास आने के लिए उनका संग छोड़ा है। आप हमारी इच्छाओं के विषय में सब कुछ जानते हैं। हम आपकी वंशी के सर्वोत्कृष्ट संगीत से आकृष्ट होकर ही आई हैं। किन्तु आप बहुत बड़े शठ निकले, क्योंकि इस रात्रि में ऐसा कौन होगा, जो हम जैसी तरुणियों का साथ छोड़ देगा?’


### तात्पर्य
यह श्लोक श्रीमद्भागवत (१०.३१.१६) से लिया गया है।


## Verse an.7.43
सर्वोत्तम भजन एइ सर्व-भक्ति जिनि’ ।
अतएव कृष्ण कहे,——‘आमि तोमार ऋणी’ ॥४३॥
*सर्व-उत्तम —सबसे बढ़कर; भजन —प्रेममयी सेवा; एइ —यह; सर्व-भक्ति —सब प्रकार की भक्ति; जिनि’ —जीतने वाली; अतएव —अत:; कृष्ण कहे —भगवान् कृष्ण कहते हैं; आमि —मैं; तोमार —तुम्हारा; ऋणी —ऋणी हूँ।*


### अनुवाद
‘‘गोपियों का माधुर्य प्रेम सर्वोच्च भक्ति है, जो भक्ति की अन्य सारी विधियों को पार कर जाती है। इसलिए भगवान् कृष्ण को कहना पड़ा, ‘हे गोपियों, मैं तुम लोगों का ऋण नहीं उतार सकता। निस्सन्देह, मैं तुम लोगों का सदैव ऋणी हूँ।’


## Verse an.7.44
न पारयेऽहं निरवद्य-संयुजां
स्व-साधु-कृत्यं विबुधायुषापि व: ।
या माभजन्दुर्जय-गेह-शृङ्खला:
संवृश्च्य तद्व: प्रतियातु साधुना ॥४४॥
*न —नहीं; पारये —चुका सकता; अहम् —मैं; निरवद्य-संयुजाम् —जो कपट से पूर्णतया रहित हैं; स्व-साधु-कृत्यम् —यथोचित कीमत; विबुध-आयुषा —देवताओं के जीवन काल तक भी; अपि —यद्यपि; व: —आपको; या: —जिन्होंने; मा —मेरी; अभजन् —सेवा की; दुर्जय-गेह-शृङ्खला: —गृहस्थ जीवन के बन्धन जिन्हें पार करना अत्यन्त कठिन है; संवृश्च्य —काटकर; तत् —वह; व: —आपका; प्रतियातु —चुकता होने दो; साधुना —सुकृत्यों द्वारा ही।*


### अनुवाद
‘‘‘हे गोपियों, मैं तुम लोगों की निष्कलंक सेवा के ऋण को ब्रह्मा की आयु तक में भी नहीं चुका सकता। मुझसे तुम लोगों का यह सम्बन्ध निन्दा से परे है। तुम लोगों ने समस्त घरेलू सम्बन्धों को तोड़कर मेरी पूजा की है, जिन्हें तोड़ पाना कठिन होता है। इसलिए तुम्हारे यशस्वी कार्य ही तुम्हारा पुरस्कार बनें।’’


### तात्पर्य
यह उद्धरण श्रीमद्भागवत (१०.३२.२२) से है।


## Verse an.7.45
ऐश्वर्य-ज्ञान हैते केवला-भाव——प्रधान ।
पृथिवीते भक्त नाहि उद्धव-समान ॥४५॥
*ऐश्वर्य-ज्ञान हैते —ऐश्वर्यमय दिव्य प्रेम की अपेक्षा; केवला-भाव —शुद्ध प्रेम; प्रधान —अधिक प्रमुख; पृथिवीते —संसार में; भक्त नाहि —कोई भक्त नहीं है; उद्धव-समान —उद्धव के समान।*


### अनुवाद
‘‘शुद्ध कृष्ण-प्रेम ऐश्वर्य में कृष्ण-प्रेम से सर्वथा भिन्न होता है और सर्वोच्च पद पर होता है। इस पृथ्वी पर उद्धव से बढ़कर कोई भक्त नहीं है।


## Verse an.7.46
तेंह याँर पद-धूलि करेन प्रार्थन ।
स्वरूपेर सङ्गे पाइलुँ ए सब शिक्षण ॥४६॥
*तेंह —वह; याँर —जिनके; पद-धूलि —चरणकमलों की धूल; करेन प्रार्थन —चाहते हैं; स्वरूपेर सङ्गे —स्वरूप दामोदर से; पाइलुँ —मैंने पाया है; ए सब —ये सब; शिक्षण —उपदेश।*


### अनुवाद
‘‘उद्धव गोपियों के चरणकमलों की धूलि अपने सिर पर धारण करना चाहते हैं। मैंने स्वरूप दामोदर से भगवान् कृष्ण के इन सारे दिव्य प्रेम-व्यापारों के विषय में सीखा है।


## Verse an.7.47
आसामहो चरण-रेणु-जुषामहं स्यां
वृन्दावने किमपि गुल्म-लतौषधीनाम् ।
या दुस्त्यजं स्व-जनमार्य-पथं च हित्वा
भेजुर्मुकुन्द-पदवीं श्रुतिभिर्विमृग्याम् ॥४७॥
*आसाम् —गोपियों के; अहो —अरे; चरण-रेणु —चरणकमलों की धूल; जुषाम् —समर्पित; अहम् स्याम् —मैं बनूँ; वृन्दावने —वृन्दावन में; किम् अपि —कोई भी; गुल्म-लता-औषधीनाम् —झाड़ियों, लताओं या औषधियों में; या —जो; दुस्त्यजम् —छोड़ने में कठिन; स्व-जनम् —परिवार जन; आर्य-पथम् —पतिव्रता धर्म; च —तथा; हित्वा —छोड़कर; भेजु: —सेवा की; मुकुन्द-पदवीम् —मुकुन्द, कृष्ण के चरणकमल; श्रुतिभि: —वेदों द्वारा; विमृग्याम् —खोजने योग्य।*


### अनुवाद
‘‘‘वृन्दावन की गोपियों ने अपने पतियों, पुत्रों तथा अन्य पारिवारिक जनों का साथ छोड़ दिया है, जिन्हें छोड़ पाना अत्यन्त कठिन होता है और उन्होंने वैदिक ज्ञान से खोजे जाने वाले मुकुन्द के चरणकमलों की शरण ग्रहण करने के लिए सतीत्व का मार्ग त्याग दिया है। ओह, यदि मैं वृन्दावन की कोई झाड़ी, लता या औषधी बन जाऊँ, तो कितना भाग्यशाली हूँगा, क्योंकि तब गोपियाँ इन्हें अपने पाँव से रौदंती हुईं अपने चरणकमलों की धूल से आशीर्वाद देंगी।’


### तात्पर्य
यह श्लोक श्रीमद्भागवत (१०.४७.६१) से है, जिसे उद्धव ने कहा है। जब कृष्ण ने उद्धव को वृन्दावन में गोपियों की दशा देखने के लिए भेजा, तब वे उनके साथ कुछ महीने रुके रहे और उनसे कृष्ण के विषय में लगातार बातें करते रहे। यद्यपि इससे गोपियाँ तथा वृन्दावन के अन्य निवासी अत्यन्त प्रसन्न थे, किन्तु उद्धव ने देखा कि गोपियाँ कृष्ण-विरह से अत्यन्त तीव्रता से ग्रस्त हैं। उनके हृदय इतने विचलित थे कि कभी-कभी उनके मन विक्षिप्त हो उठते थे। कृष्ण के प्रति गोपियों के शुद्ध प्रेम एवं उनकी अनन्य भक्ति को देखकर उद्धव की इच्छा हुई कि वे वृन्दावन की लता, घास की पत्ती या औषधी होते, तो गोपियाँ कभी न कभी उन पर चलतीं, जिससे उनके चरणों की धूल सिर पर धारण करने को मिल जाती।


## Verse an.7.48
हरिदास-ठाकुर——महा-भागवत-प्रधान ।
प्रति दिन लय तेंह तिन-लक्ष नाम ॥४८॥
*हरिदास-ठाकुर —हरिदास ठाकुर; महा-भागवत-प्रधान —सभी शुद्ध भक्तों में सर्वश्रेष्ठ; प्रति दिन —रोज; लय —जप करते हैं; तेंह —वे; तिन-लक्ष नाम —३,००,००० भगवान् के पवित्र नाम।*


### अनुवाद
‘‘नामाचार्य हरिदास ठाकुर समस्त शुद्ध भक्तों में से सर्वाधिक पूज्य हैं। वे प्रति दिन तीन लाख पवित्र नामों का जप करते हैं।


## Verse an.7.49
नामेर महिमा आमि ताँर ठाञि शिखिलुँ ।
ताँर प्रसादे नामेर महिमा जानिलुँ ॥४९॥
*नामेर महिमा —पवित्र नाम की महिमा; आमि —मैंने; ताँर ठाञि —उनसे; शिखिलुँ —जानी; ताँर प्रसादे —उनकी कृपा से; नामेर —पवित्र नाम की; महिमा —महिमा; जानिलुँ —मैं समझ सका।*


### अनुवाद
‘‘मैंने तो भगवान् के पवित्र नाम की महिमा के विषय में हरिदास ठाकुर से सीखा है और उनकी कृपा से इस महिमा को जाना है।


## Verse an.7.50-52
आचार्यरत्न आचार्यनिधि पण्डित-गदाधर ।
जगदानन्द, दामोदर, शङ्कर, वक्रेश्वर ॥५०॥
काशीश्वर, मुकुन्द, वासुदेव, मुरारि ।
आर यत भक्त-गण गौड़े अवतरि’ ॥५१॥
कृष्ण-नाम-प्रेम कैला जगते प्रचार ।
इँहा सबार सङ्गे कृष्ण-भक्ति ये आमार’’ ॥५२॥
*आचार्यरत्न —आचार्यरत्न; आचार्यनिधि —आचार्यनिधि; पण्डित-गदाधर —गदाधर पण्डित; जगदानन्द —जगदानन्द; दामोदर —दामोदर; शङ्कर —शंकर; वक्रेश्वर —वक्रेश्वर; काशीश्वर —काशीश्वर; मुकुन्द —मुकुन्द; वासुदेव —वासुदेव; मुरारि —मुरारि; आर —तथा; यत —जितने भी; भक्त-गण —भक्तगण; गौड़े —बंगाल में; अवतरि’ —अवतरित हुए; कृष्ण-नाम —भगवान् कृष्ण के पवित्र नाम के; प्रेम —दिव्य कृष्ण-प्रेम का; कैला —किया; जगते —समस्त संसार में; प्रचार —प्रचार; इँहा सबार —उन सबके; सङ्गे —संग द्वारा; कृष्ण-भक्ति —कृष्ण की प्रेममयी सेवा; ये —जो; आमार —मेरी।*


### अनुवाद
‘‘आचार्यरत्न, आचार्यनिधि, गदाधर पण्डित, जगदानन्द, दामोदर, शंकर, वक्रेश्वर, काशीश्वर, मुकुन्द, वासुदेव, मुरारि तथा अन्य अनेक भक्तों ने कृष्ण के पवित्र नाम की महिमा तथा कृष्ण के प्रति प्रेम के महत्त्व का जन-जन में प्रचार करने हेतु बंगाल में अवतार लिया है। मैंने इन्हीं से कृष्ण-भक्ति का अर्थ सीखा है।’’


## Verse an.7.53
भट्टेर हृदये दृढ़ अभिमान जानि’ ।
भङ्गी करि’ महाप्रभु कहे एत वाणी ॥५३॥
*भट्टेर हृदये —वल्लभ भट्ट के हृदय में; दृढ़ —दृढ़; अभिमान —गर्व; जानि’ —जानकर; भङ्गी करि’ —संकेत करके; महाप्रभु —श्री चैतन्य महाप्रभु; कहे —बोले; एत वाणी —ये वचन।*


### अनुवाद
यह जानते हुए कि वल्लभ भट्ट का हृदय गर्वित है, श्री चैतन्य महाप्रभु ने ये शब्द यह जताने के लिए कहे कि भक्ति के बारे में किस तरह सीखा जा सकता है।


### तात्पर्य
वल्लभ भट्ट को अपने भक्ति विषयक ज्ञान पर अत्यधिक गर्व था, इसीलिए वे महाप्रभु को जाने बिना उनके विषय में बोलना चाह रहे थे। इसीलिए महाप्रभु ने कई प्रकार से इंगित किया कि यदि वल्लभ भट्ट वास्तव में जानना चाहते हैं कि भक्ति क्या है, तो उन्हें उन सारे भक्तों से सीखना होगा, जिनका उल्लेख उन्होंने किया, यथा अद्वैत आचार्य, भगवान् नित्यानन्द, सार्वभौम भट्टाचार्य, रामानन्द राय इत्यादि। जैसाकि स्वरूप दामोदर ने कहा है कि यदि कोई श्रीमद्भागवत का अर्थ जानना चाहता है, तो उसे किसी स्वरूपसिद्ध व्यक्ति से शिक्षा लेनी होगी। किसी को गर्वित होकर यह नहीं सोचना चाहिए कि पुस्तकें पढ़ने से ही वह भगवान् की दिव्य प्रेमाभक्ति को समझ सकता है। उसे किसी वैष्णव का दास बनना होगा। जैसाकि नरोत्तमदास ठाकुर ने पुष्टि की है— छाड़िया वैष्णव-सेवा निस्तार पायेछे केबा —शुद्ध वैष्णव की श्रद्धापूर्वक सेवा किये बिना दिव्य पद प्राप्त नहीं किया जा सकता। उसे वैष्णव गुरु का आश्रय स्वीकार करना चाहिए ( आदौ गुर्वाश्रयम् ) और तब प्रश्नोत्तरों द्वारा धीरे-धीरे सीखना चाहिए कि कृष्ण की भक्ति क्या है। यही परम्परा प्रणाली कहलाती है।


## Verse an.7.54
‘‘आमि से ‘वैष्णव’,——भक्ति-सिद्धान्त सब जानि ।
आमि से भागवत-अर्थ उत्तम वाखानि’’ ॥५४॥
*आमि —मैं हूँ; से —वह; वैष्णव —वैष्णव; भक्ति-सिद्धान्त —भक्ति के सिद्धान्त; सब —सभी; जानि —मैं जानता हूँ; आमि —मैं; से —वह; भागवत-अर्थ —भागवत का अर्थ; उत्तम —अच्छी तरह; वाखानि —वर्णन कर सकता हूँ।*


### अनुवाद
[वल्लभ भट्ट सोच रहे थे:] ‘‘मैं महान् वैष्णव हूँ। वैष्णव दर्शन के सारे सिद्धान्तों को सीखने के बाद मैं श्रीमद्भागवत का अर्थ समझ सकता हूँ और बहुत अच्छी तरह से इसकी व्याख्या कर सकता हूँ।’’


## Verse an.7.55
भट्टेर मनेते एइ छिल दीर्घ गर्व ।
प्रभुर वचन शुनि’ से हइल खर्व ॥५५॥
*भट्टेर मनेते —वल्लभ भट्ट के मन में; एइ —यही; छिल —स्थित था; दीर्घ —लम्बे समय से; गर्व —गर्व; प्रभुर —श्री चैतन्य महाप्रभु के; वचन —वचन; शुनि’ —सुनकर; से —वह; हइल —हो गया; खर्व —नष्ट।*


### अनुवाद
वल्लभ भट्ट के मन में ऐसा गर्व दीर्धकाल से चला आ रहा था, किन्तु जब उन्होंने श्री चैतन्य महाप्रभु का उपदेश सुना, तो उनका गर्व चूर-चूर हो गया।


## Verse an.7.56
प्रभुर मुखे वैष्णवता शुनिया सबार ।
भट्टेर इच्छा हैल ताँ-सबारे देखिबार ॥५६॥
*प्रभुर मुखे —श्री चैतन्य महाप्रभु के मुख से; वैष्णवता —वैष्णवता के आदर्श; शुनिया सबार —सभी भक्तों के बारे में सुनकर; भट्टेर —वल्लभ भट्ट की; इच्छा —इच्छा; हैल —हुई; ताँ-सबारे —उन सभी को; देखिबार —देखने की।*


### अनुवाद
जब वल्लभ भट्ट ने श्री चैतन्य महाप्रभु के मुख से इन सारे भक्तों की शुद्ध वैष्णवता के बारे में सुना, तो तुरन्त उनकी इच्छा उन सबके दर्शनों के लिए हुई।


## Verse an.7.57
भट्ट कहे,——‘‘ए सब वैष्णव रहे कोन् स्थाने? ।
कोन् प्रकारे पाइमु इहाँ-सबार दर्शने? ॥५७॥
*भट्ट कहे —वल्लभ भट्ट ने कहा; ए सब वैष्णव —ये सभी वैष्णव; रहे —रहते हैं; कोन् स्थाने —कहाँ; कोन् प्रकारे —किस प्रकार; पाइमु —मैं प्राप्त करूँगा; इहाँ-सबार दर्शने —इन सभी वैष्णवों के दर्शन।*


### अनुवाद
वल्लभ भट्ट ने कहा, ‘‘ये सारे वैष्णव कहाँ रहते हैं और मैं उनका दर्शन किस तरह कर सकता हूँ?’’


## Verse an.7.58
प्रभु कहे,——‘‘केह गौड़े, केह देशान्तरे ।
सब आसियाछे रथ-यात्रा देखिबारे ॥५८॥
*प्रभु कहे —श्री चैतन्य महाप्रभु ने कहा; केह गौड़े —कुछ बंगाल में; केह —कुछ; देश-अन्तरे —अन्य राज्यों में; सब —सभी; आसियाछे —आये हैं; रथ-यात्रा देखिबारे —भगवान् जगन्नाथ का रथयात्रा उत्सव देखने के लिए।*


### अनुवाद
श्री चैतन्य महाप्रभु ने उत्तर दिया, ‘‘यद्यपि उनमें से कुछ बंगाल में और कुछ अन्य राज्यों में रहते हैं, किन्तु वे सभी रथयात्रा के दर्शन हेतु यहाँ आये हैं।


## Verse an.7.59
इहाङि रहेन सबे, वासा——नाना-स्थाने ।
इहाङि पाइबा तुमि सबार दर्शने’’ ॥५९॥
*इहाङि —यहीं; रहेन सबे —वे सभी रह रहे हैं; वासा —उनके निवासस्थान; नाना-स्थाने —अलग-अलग जगह पर; इहाङि —यहीं; पाइबा —पाओगे; तुमि —आप; सबार दर्शने —सबके दर्शन।*


### अनुवाद
‘‘इस समय वे सब यहीं रह रहे हैं। उनके आवास विभिन्न स्थानों में हैं। यहीं आप उन सबके दर्शन कर सकोगे।’’


## Verse an.7.60
तबे भट्ट कहे बहु विनय वचन ।
बहु दैन्य करि’ प्रभुरे कैल निमन्त्रण ॥६०॥
*तबे —तब; भट्ट कहे —वल्लभ भट्ट ने कहा; बहु —अत्यन्त; विनय —विनम्र; वचन —वचन; बहु दैन्य करि’ —पूर्ण विनम्रतापूर्वक; प्रभुरे —श्री चैतन्य महाप्रभु को; कैल निमन्त्रण —भोजन के लिए निमंत्रित किया।*


### अनुवाद
तत्पश्चात् अत्यन्त विनय तथा दीनतापूर्वक वल्लभ भट्ट ने श्री चैतन्य महाप्रभु को अपने घर पर भोजन करने के लिए निमन्त्रित किया।


## Verse an.7.61
आर दिन सब वैष्णव प्रभु-स्थाने आइला ।
सबा-सने महाप्रभु भट्टे मिलाइला ॥६१॥
*आर दिन —अगले दिन; सब वैष्णव —सभी वैष्णव; प्रभु-स्थाने —श्री चैतन्य महाप्रभु के स्थान पर; आइला —आये; सबा-सने —उन सबके साथ; महाप्रभु —श्री चैतन्य महाप्रभु ने; भट्टे मिलाइला —वल्लभ भट्ट को मिलाया।*


### अनुवाद
अगले दिन जब सारे भक्त श्री चैतन्य महाप्रभु के स्थान पर आये, तो महाप्रभु ने उस सबसे वल्लभ भट्ट का परिचय कराया।


## Verse an.7.62
‘वैष्णवे’र तेज देखि’ भट्टेर चमत्कार ।
ताँ-सबार आगे भट्ट——खद्योत-आकार ॥६२॥
*वैष्णवेर —वैष्णवों की; तेज —कान्ति; देखि’ —देखकर; भट्टेर —वल्लभ भट्ट को हुआ; चमत्कार —आश्चर्य; ताँ-सबार —उन सभी के; आगे —सामने; भट्ट —वल्लभ भट्ट; खद्योत-आकार —एक जुगनू के समान।*


### अनुवाद
वे उनके मुखमण्डलों के तेज को देखकर चकित थे। निस्सन्देह, उन सबके बीच में वल्लभ भट्ट एक जुगनू समान लग रहे थे।


## Verse an.7.63
तबे भट्ट बहु महा-प्रसाद आनाइल ।
गण-सह महाप्रभुरे भोजन कराइल ॥६३॥
*तबे —उस समय; भट्ट —वल्लभ भट्ट; बहु —अत्यधिक; महा-प्रसाद —भगवान् जगन्नाथ का महाप्रसाद; आनाइल —ले आये; गण-सह महाप्रभुरे —श्री चैतन्य महाप्रभु को उनके संगियों के साथ; भोजन कराइल —उन्होंने खिलाया।*


### अनुवाद
तब वल्लभ भट्ट प्रचुर मात्रा में भगवान् जगन्नाथजी का प्रसाद ले आये और उन्होंने श्री चैतन्य महाप्रभु तथा उनके संगियों को अच्छी तरह से भोजन कराया।


## Verse an.7.64
परमानन्द पुरी-सङ्गे सन्न्यासीर गण ।
एक-दिके वैसे सब करिते भोजन ॥६४॥
*परमानन्द पुरी-सङ्गे —परमानन्द पुरी के साथ; सन्न्यासीर गण —श्री चैतन्य महाप्रभु के सभी संन्यासी संगी; एक-दिके —एक ओर; वैसे —बैठ गये; सब —सभी; करिते भोजन —प्रसाद गहण करने के लिए।*


### अनुवाद
परमानन्द पुरी इत्यादि श्री चैतन्य महाप्रभु के सारे संन्यासी संगी एक ओर बैठ गये और सबने प्रसाद प्राप्त किया।


## Verse an.7.65
अद्वैत, नित्यानन्द-राय——पार्श्वे दुइ-जन ।
मध्ये महाप्रभु वसिला, आगे-पाछे भक्त-गण ॥६५॥
*अद्वैत —अद्वैत आचार्य; नित्यानन्द-राय —नित्यानन्द प्रभु; पार्श्वे —दोनों ओर; दुइ-जन —दोनों लोग; मध्ये —बीच में; महाप्रभु वसिला —श्री चैतन्य महाप्रभु बैठ गये; आगे —सामने; पाछे —पीछे; भक्त-गण —सभी भक्त।*


### अनुवाद
श्री चैतन्य महाप्रभु समस्त भक्तों के बीच बैठे। अद्वैत आचार्य तथा नित्यानन्द प्रभु महाप्रभु के दोनों ओर बैठे। अन्य भक्त महाप्रभु के आगे और पीछे बैठे।


## Verse an.7.66
गौड़ेर भक्त यत कहिते ना पारि ।
अङ्गने वसिला सब हञा सारि सारि ॥६६॥
*गौड़ेर —बंगाल के; भक्त यत —सभी भक्त; कहिते —वर्णन करने में; ना पारि —मैं असमर्थ हूँ; अङ्गने —आँगन में; वसिला —बैठ गये; सब —सभी; हञा —होकर; सारि सारि —पंक्तियों में।*


### अनुवाद
बंगाल के सारे भक्त, जिनकी गिनती करने में मैं असमर्थ हूँ, आँगन में पंक्तियों में बैठ गये।


## Verse an.7.67
प्रभुर भक्त-गण देखि’ भट्टेर चमत्कार ।
प्रत्येके सबार पदे कैल नमस्कार ॥६७॥
*प्रभुर —श्री चैतन्य महाप्रभु के; भक्त-गण —भक्त; देखि’ —देखकर; भट्टेर —वल्लभ भट्ट को; चमत्कार —आश्चर्य; प्रति-एके —प्रत्येक के; सबार —सभी के; पदे —चरणकमलों में; कैल नमस्कार —उन्होंने प्रणाम किये।*


### अनुवाद
जब वल्लभ भट्ट ने श्री चैतन्य महाप्रभु के सारे भक्तों को देखा, तो उनके आश्चर्य का ठिकाना न रहा, और भक्तिवश उन्होंने उनमें से हर एक के चरणकमलों पर नमस्कार निवेदन किया।


## Verse an.7.68
स्वरूप, जगदानन्द, काशीश्वर, शङ्कर ।
परिवेशन करे, आर राघव, दामोदर ॥६८॥
*स्वरूप —स्वरूप; जगदानन्द —जगदानन्द; काशीश्वर —काशीश्वर; शङ्कर —शंकर; परिवेशन करे —बाँटने लगे; आर —और; राघव दामोदर —राघव तथा दामोदर।*


### अनुवाद
स्वरूप दामोदर, जगदानन्द, काशीश्वर तथा शंकर ने राघव तथा दामोदर पण्डित को साथ लेकर प्रसाद वितरण का कार्य भार सँभाला।


## Verse an.7.69
महा-प्रसाद वल्लभ-भट्ट बहु आनाइल ।
प्रभु-सह सन्न्यासि-गण भोजने वसिल ॥६९॥
*महा-प्रसाद —श्री जगन्नाथ को अर्पित भोग; वल्लभ-भट्ट —वल्लभ भट्ट ने; बहु —अधिक मात्रा; आनाइल —मँगवायी थी; प्रभु-सह —श्री चैतन्य महाप्रभु के साथ; सन्न्यासि-गण —सभी संन्यासी; भोजने वसिल —प्रसाद ग्रहण करने के लिए बैठ गये।*


### अनुवाद
वल्लभ भट्ट भगवान् जगन्नाथ को अर्पित ढेर सारा प्रसाद ले आये थे। इस तरह सारे संन्यासी खाने के लिए श्री चैतन्य महाप्रभु के साथ-साथ बैठ गये।


## Verse an.7.70
प्रसाद पाय वैष्णव-गण बले, ‘हरि’ ‘हरि’ ।
हरि हरि ध्वनि उठे सब ब्रह्माण्ड भरि’ ॥७०॥
*प्रसाद —प्रसाद; पाय —पाते हुए; वैष्णव-गण —सभी वैष्णव; बले —बोलते; हरि हरि —‘‘हरि, हरि’’; हरि हरि ध्वनि —‘हरि-हरि’ की ध्वनि; उठे —उठती है; सब ब्रह्माण्ड —सम्पूर्ण ब्रह्माण्ड को; भरि’ —पूरित कर दिया।*


### अनुवाद
प्रसाद पाकर सारे वैष्णवों ने ‘‘हरि! हरि!’’ के पवित्र नाम का उच्चारण किया। हरि के पवित्र नाम की उठती ध्वनि ने सारे ब्रह्माण्ड को पूरित कर दिया।


## Verse an.7.71
माला, चन्दन, गुवाक, पान अनेक आनिल ।
सबा’ पूजा करि’ भट्ट आनन्दित हैल ॥७१॥
*माला —मालाएँ; चन्दन —चन्दन लेप; गुवाक —मसाले; पान —पान; अनेक —कई; आनिल —लाये; सबा’ पूजा करि’ —सभी वैष्णवों की पूजा करके; भट्ट —वल्लभ भट्ट; आनन्दित हैल —अत्यन्त प्रसन्न हुए।*


### अनुवाद
जब सारे वैष्णव खा चुके, तो वल्लभ भट्ट बहुत सी मालाएँ, चन्दन लेप, मसाले तथा पान ले आये। उन्होंने सब भक्तों की आदरपूर्वक पूजा की और इस तरह अत्यन्त सुखी हुए।


## Verse an.7.72
रथ-यात्रा-दिने प्रभु कीर्तन आरम्भिला ।
पूर्ववत् सात सम्प्रदाय पृथक् करिला ॥७२॥
*रथ-यात्रा-दिने —रथयात्रा उत्सव के दिन; प्रभु —श्री चैतन्य महाप्रभु ने; कीर्तन आरम्भिला —संकीर्तन प्रारम्भ किया; पूर्व-वत् —पहले की तरह; सात सम्प्रदाय —सात टोलियों में; पृथक् करिला —उन्होंने बाँटा।*


### अनुवाद
रथयात्रा के उत्सव के दिन श्री चैतन्य महाप्रभु ने संकीर्तन प्रारम्भ किया। पहले की ही तरह उन्होंने सारे भक्तों को सात टोलियों में बाँट दिया।


## Verse an.7.73-74
अद्वैत, नित्यानन्द, हरिदास, वक्रेश्वर ।
श्रीवास, राघव, पण्डित-गदाधर ॥७३॥
सात जन सात-ठाञि करेन नर्तन ।
‘हरि-बोल’ बलि’ प्रभु करेन भ्रमण ॥७४॥
*अद्वैत —अद्वैत आचार्य; नित्यानन्द —भगवान् नित्यानन्द; हरिदास —ठाकुर हरिदास; वक्रेश्वर —वक्रेश्वर; श्रीवास —श्रीवास ठाकुर; राघव —राघव; पण्डित-गदाधर —गदाधर पण्डित; सात जन —सात लोग; सात-ठाञि —सात दलों में; करेन नर्तन —नाचे; हरि-बोल बलि’ —‘‘हरि बोल’’ कहकर; प्रभु —श्री चैतन्य महाप्रभु; करेन भ्रमण —घूमते हैं।*


### अनुवाद
अद्वैत, नित्यानन्द, हरिदास ठाकुर, वक्रेश्वर, श्रीवास ठाकुर, राघव पण्डित तथा गदाधर पण्डित—इन सात भक्तों ने सात टोलियाँ बना लीं और नाचने लगे। श्री चैतन्य महाप्रभु ‘‘हरि बोल!’’ कीर्तन करते हुए एक टोली से दूसरी टोली में विचरण करने लगे।


## Verse an.7.75
चौद्द मादल बाजे उच्च सङ्कीर्तन ।
एक एक नर्तकेर प्रेमे भासिल भुवन ॥७५॥
*चौद्द मादल —चौदह मृदंग; बाजे —बज रहे थे; उच्च सङ्कीर्तन —उच्च नाम संकीर्तन; एक एक —प्रत्येक दल के; नर्तकेर —एक नर्तक के; प्रेमे —प्रेमभाव में; भासिल भुवन —सम्पूर्ण विश्व डूब गया।*


### अनुवाद
उच्च संकीर्तन के साथ-साथ चौदह मृदंग गूँजने लगे। हर टोली का एक-एक नर्तक था, जिसके प्रेमाविष्ट नृत्य से सम्पूर्ण ब्रह्माण्ड आप्लावित हो उठा।


## Verse an.7.76
देखि’ वल्लभ-भट्टेर हैल चमत्कार ।
आनन्दे विह्वल नाहि आपन-साम्भाल ॥७६॥
*देखि’ —देखकर; वल्लभ-भट्टेर —वल्लभ भट्ट को; हैल चमत्कार —आश्चर्य हुआ; आनन्दे विह्वल —दिव्य आनन्द से विभोर; नाहि —नहीं हुआ; आपन-साम्भाल —अपनी सामान्य अवस्था बनाये रखना।*


### अनुवाद
यह सब देखकर वल्लभ भट्ट पूर्णतया चकित थे। वे दिव्य आनन्द से विह्वल और अपने में खोए हुए थे।


## Verse an.7.77
तबे महाप्रभु सबार नृत्य राखिला ।
पूर्ववत् आपने नृत्य करिते लागिला ॥७७॥
*तबे —फिर; महाप्रभु —श्री चैतन्य महाप्रभु ने; सबार —उन सभी का; नृत्य राखिला —नृत्य रुकवाया; पूर्ववत् —पहले की तरह; आपने —स्वयं; नृत्य —नृत्य; करिते लागिला —करने लगे।*


### अनुवाद
तब श्री चैतन्य महाप्रभु ने सबका नृत्य रुकवा दिया और पहले की तरह वे स्वयं नाचने लगे।


## Verse an.7.78
प्रभुर सौन्दर्य देखि आर प्रेमोदय ।
‘एइ त’ साक्षात्कृष्ण’ भट्टेर हइल निश्चय ॥७८॥
*प्रभुर —श्री चैतन्य महाप्रभु की; सौन्दर्य —सुन्दरता; देखि —देखकर; आर —तथा; प्रेम-उदय —प्रेमभाव का प्राकट्य; एइ —ये; त’ —निश्चित; साक्षात् —साक्षात्; कृष्ण —भगवान् कृष्ण; भट्टेर —वल्लभ भट्ट का; हइल —था; निश्चय —निश्चय।*


### अनुवाद
श्री चैतन्य महाप्रभु के सौन्दर्य तथा उनके प्रेमावेश का उदय देखकर वल्लभ भट्ट ने निष्कर्ष निकाला कि, ‘‘निस्सन्देह, ये भगवान् कृष्ण हैं।’’


## Verse an.7.79
एत मत रथ-यात्रा सकले देखिल ।
प्रभुर चरित्रे भट्टेर चमत्कार हैल ॥७९॥
*एत मत —इस प्रकार; रथ-यात्रा —रथयात्रा उत्सव; सकले —सभी ने; देखिल —देखा; प्रभुर चरित्रे —श्री चैतन्य महाप्रभु के चरित्र द्वारा; भट्टेर —वल्लभ भट्ट को; चमत्कार हैल —आश्चर्य हुआ।*


### अनुवाद
इस तरह वल्लभ भट्ट ने रथयात्रा उत्सव देखा। वे श्री चैतन्य महाप्रभु के चरित्र से चकित थे।


## Verse an.7.80
यात्रानन्तरे भट्ट याइ महाप्रभु-स्थाने ।
प्रभु-चरणे किछु कैल निवेदने ॥८०॥
*यात्रा-अनन्तरे —रथयात्रा के बाद; भट्ट —वल्लभ भट्ट; याइ —जाकर; महाप्रभु-स्थाने —श्री चैतन्य महाप्रभु के निवास पर; प्रभु-चरणे —महाप्रभु के चरणकमलों में; किछु —कुछ; कैल —की; निवेदने —प्रार्थना।*


### अनुवाद
रथयात्रा समाप्त होने के बाद, एक दिन वल्लभ भट्ट श्री चैतन्य महाप्रभु के निवासस्थान पर गये और उनके चरणकमलों पर एक विनती की।


## Verse an.7.81
‘‘भागवतेर टीका किछु करियाछि लिखन ।
आपने महाप्रभु यदि करेन श्रवण’’ ॥८१॥
*भागवतेर — श्रीमद्भागवत पर; टीका —व्याख्या; किछु —कुछ; करियाछि लिखन —मैंने लिखी है; आपने —आप; महाप्रभु —श्री चैतन्य महाप्रभु; यदि —यदि; करेन श्रवण —सुनेंगे।*


### अनुवाद
‘‘मैंने श्रीमद्भागवत पर कुछ टीका लिखी है। क्या कृपा करके आप इसे सुनेंगे?’’


## Verse an.7.82
प्रभु कहे,——‘‘भागवतार्थ बुझिते ना पारि ।
भागवतार्थ शुनिते आमि नहि अधिकारी ॥८२॥
*प्रभु कहे —श्री चैतन्य महाप्रभु ने उत्तर दिया; भागवत-अर्थ — श्रीमद्भागवत का अर्थ; बुझिते ना पारि —मैं समझ नहीं सकता; भागवत-अर्थ — श्रीमद्भागवत का तात्पर्य; शुनिते —सुनने के लिए; आमि नहि अधिकारी —मैं योग्य पात्र नहीं हूँ।*


### अनुवाद
महाप्रभु ने उत्तर दिया, ‘‘मैं श्रीमद्भागवत का अर्थ नहीं समझता। निस्सन्देह, मैं उसका अर्थ सुनने का सुपात्र नहीं हूँ।’’


## Verse an.7.83
वसि’ कृष्ण-नाम मात्र करिये ग्रहणे ।
सङ्ख्या-नाम पूर्ण मोर नहे रात्रि-दिने ॥८३॥
*वसि’ —बैठकर; कृष्ण-नाम —भगवान् कृष्ण का पवित्र नाम; मात्र —केवल; करिये ग्रहणे —मैं जप करता हूँ; सङ्ख्या-नाम —निर्धारित संख्यापूर्वक; पूर्ण —पूरा; मोर —मेरा; नहे —नहीं; रात्रि-दिने —सम्पूर्ण दिन और रात को।*


### अनुवाद
‘‘मैं मात्र बैठकर कृष्ण के पवित्र नाम का जप करने का प्रयत्न करता हूँ और यद्यपि मैं रात-दिन नाम-जप करता हूँ, तो भी मैं नियत संख्या पूरी नहीं कर पाता।’’


## Verse an.7.84
भट्ट कहे, ‘‘कृष्ण-नामेर अर्थ-व्याख्याने ।
विस्तार कैराछि, ताहा करह श्रवणे’’ ॥८४॥
*भट्ट कहे —वल्लभ भट्ट ने कहा; कृष्ण-नामेर —कृष्ण के पवित्र नाम के; अर्थ-व्याख्याने —अर्थ की व्याख्या; विस्तार —अत्यन्त विस्तारपूर्वक; कैराछि —मैंने बनाई है; ताहा —वह; करह श्रवणे —कृपया सुनिये।*


### अनुवाद
वल्लभ भट्ट ने कहा, ‘‘मैंने कृष्ण के पवित्र नाम के अर्थ की विस्तार से व्याख्या करने का प्रयास किया है। कृपया उस व्याख्या को सुनें।’’


## Verse an.7.85
प्रभु कहे,——‘‘कृष्ण-नामेर बहु अर्थ ना मानि ।
‘श्याम-सुन्दर’ ‘यशोदा-नन्दन,’——एइ-मात्र जानि ॥८५॥
*प्रभु कहे —भगवान् श्री चैतन्य महाप्रभु ने उत्तर दिया; कृष्ण-नामेर —कृष्ण के पवित्र नाम के; बहु अर्थ —अनेक अर्थ; ना मानि —मैं नहीं स्वीकार करता; श्याम-सुन्दर —श्यामसुन्दर; यशोदा-नन्दन —यशोदानन्दन; एइ-मात्र —केवल यही; जानि —मैं जानता हूँ।*


### अनुवाद
श्री चैतन्य महाप्रभु ने उत्तर दिया, ‘‘मैं कृष्ण के पवित्र नाम के कई अलग-अलग अर्थ स्वीकार नहीं करता। मैं तो इतना ही जानता हूँ कि भगवान् कृष्ण श्यामसुन्दर तथा यशोदानन्दन हैं। बस, मैं इतना ही जानता हूँ।


## Verse an.7.86
तमाल-श्यामल-त्विषि श्री-यशोदा-स्तनन्धये ।
कृष्ण-नाम्नो रूढ़िरिति सर्व-शास्त्र-विनिर्णय: ॥८६॥
*तमाल-श्यामल-त्विषि —जिसकी कान्ति गहरे नीले तमाल वृक्ष के समान है; श्री-यशोदा-स्तनम्-धये —माता यशोदा के स्तन का पान करनेवाले; कृष्ण-नाम्न: —कृष्ण नाम का; रूढ़ि: —मुख्य अर्थ; इति —यही; सर्व-शास्त्र —सारे प्रामाणिक शास्त्रों का; विनिर्णय: —निष्कर्ष।*


### अनुवाद
‘‘‘कृष्ण के पवित्र नाम का एकमात्र तात्पर्य है कि वे तमाल वृक्ष की तरह गहरे नीले हैं और माता यशोदा के पुत्र हैं। यही समस्त प्रामाणिक शास्त्रों का निर्णय है।’’


### तात्पर्य
यह श्लोक नाम कौमुदी से है।


## Verse an.7.87
एइ अर्थ आमि मात्र जानिये निर्धार ।
आर सर्व-अर्थे मोर नाहि अधिकार’’ ॥८७॥
*एइ अर्थ —यही अर्थ; आमि —मैं; मात्र —केवल; जानिये —जानता हूँ; निर्धार —निष्कर्ष; आर —अन्य; सर्व —सभी; अर्थे —अर्थों में; मोर —मेरी; नाहि —नहीं है; अधिकार —समझने की क्षमता।*


### अनुवाद
‘‘मैं श्यामसुन्दर तथा यशोदानन्दन—इन्हीं दो नामों को निश्चित रूप से जानता हूँ। मैं कोई अन्य अर्थ नहीं समझता, न ही उनको समझने की मुझमें क्षमता है।


## Verse an.7.88
फल्गु-प्राय भट्टेर नामादि सब-व्याख्या ।
सर्वज्ञ प्रभु जानि’ तारे करेन उपेक्षा ॥८८॥
*फल्गु-प्राय —व्यर्थ प्राय:; भट्टेर —वल्लभ भट्ट की; नाम-आदि —नाम आदि की; सब —सभी; व्याख्या —व्याख्याएँ; सर्व-ज्ञ —सब जानने वाले; प्रभु —श्री चैतन्य महाप्रभु; जानि’ —जानकर; तारे —उनकी; करेन उपेक्षा —उपेक्षा करते हैं।*


### अनुवाद
श्री चैतन्य महाप्रभु सर्वज्ञ हैं, अतएव वे यह समझ गये कि वल्लभ भट्ट की कृष्ण के पवित्र नाम तथा श्रीमद्भागवत की व्याख्याएँ व्यर्थ हैं। अतएव उन्होंने उनकी परवाह नहीं की।


## Verse an.7.89
विमना हञा भट्ट गेला निज-घर ।
प्रभु-विषये भक्ति किछु हइल अन्तर ॥८९॥
*विमना हञा —दु:खी होकर; भट्ट —वल्लभ भट्ट; गेला —गये; निज-घर —अपने घर; प्रभु-विषये —श्री चैतन्य महाप्रभु के प्रति; भक्ति —विश्वास; किछु —कुछ; हइल —हो गया; अन्तर —परिवर्तित।*


### अनुवाद
जब श्री चैतन्य महाप्रभु ने उनकी व्याख्याएँ सुनने से साफ मना कर दिया, तो वल्लभ भट्ट खिन्न होकर अपने घर चले गये। महाप्रभु के प्रति उसकी श्रद्धा तथा भक्ति बदल गई।


## Verse an.7.90
तबे भट्ट गेला पण्डित-गोसाञिर ठाञि ।
नाना मते प्रीति करि’ करे आसा-याइ ॥९०॥
*तबे —फिर; भट्ट —वल्लभ भट्ट; गेला —गये; पण्डित-गोसाञिर ठाञि —गदाधर पण्डित के निवास पर; नाना मते —अनेक प्रकार से; प्रीति करि’ —स्नेह दिखाकर; करे आसा-याइ —आते और जाते।*


### अनुवाद
तत्पश्चात् वल्लभ भट्ट गदाधर पण्डित के घर गये। वे विभिन्न प्रकार से स्नेह प्रदर्शित करके आते-जाते रहे और उनके साथ सम्बन्ध बनाये रखे।


## Verse an.7.91
प्रभुर उपेक्षाय सब नीलाचलेर जन ।
भट्टेर व्याख्यान किछु ना करे श्रवण ॥९१॥
*प्रभुर —श्री चैतन्य महाप्रभु की; उपेक्षाय —उपेक्षा के कारण; सब —सब; नीलाचलेर जन —जगन्नाथ पुरी में लोग; भट्टेर व्याख्यान —वल्लभ भट्ट की व्याख्या; किछु —कुछ; ना करे श्रवण —नहीं सुनते।*


### अनुवाद
चूँकि श्री चैतन्य महाप्रभु ने वल्लभ भट्ट को गम्भीरतापूर्वक ग्रहण नहीं किया, इसलिए जगन्नाथपुरी के किसी भी व्यक्ति ने उनकी कोई व्याख्या नहीं सुनी।


## Verse an.7.92
लज्जित हैल भट्ट, हैल अपमाने ।
दु:खित हञा गेल पण्डितेर स्थाने ॥९२॥
*लज्जित —शर्मिंदा; हैल —होकर; भट्ट —वल्लभ भट्ट; हैल अपमाने —अपमानित अनुभव कर; दु:खित हञा —दु:खी होकर; गेल —गये; पण्डितेर स्थाने —गदाधर पण्डित के पास।*


### अनुवाद
लज्जित, अपमानित तथा दु:खित वल्लभ भट्ट गदाधर पण्डित के पास गये।


## Verse an.7.93
दैन्य करि’ कहे,——‘‘निलुँ तोमार शरण ।
तुमि कृपा करि’ राख आमार जीवन ॥९३॥
*दैन्य करि’ —अत्यन्त विनम्रतापूर्वक; कहे —बोले; निलुँ —मैंने ली है; तोमार शरण —आपकी शरण; तुमि —आप; कृपा करि’ —कृपा करके; राख —बचाइये; आमार जीवन —मेरा जीवन।*


### अनुवाद
उनके पास अत्यन्त विनीत भाव से पहुँचकर वल्लभ भट्ट ने कहा, ‘‘मान्यवर, मैंने आपकी शरण ले रखी है। आप मुझ पर कृपालु हों और मेरे प्राणों की रक्षा करें।


## Verse an.7.94
कृष्ण-नाम-व्याख्या यदि करह श्रवण ।
तबे मोर लज्जा-पङ्क हय प्रक्षालन’’ ॥९४॥
*कृष्ण-नाम —भगवान् कृष्ण के नाम की; व्याख्या —व्याख्या; यदि —यदि; करह श्रवण —आप सुनें; तबे —तो; मोर —मेरा; लज्जा-पङ्क —अपमान का कीचड़; हय —होगा; प्रक्षालन —धुल जायेगा।*


### अनुवाद
‘‘कृपा करके आप कृष्णनाम के अर्थ की मेरी व्याख्या सुनें। इससे मेरे ऊपर जो लज्जा का कीचड़ पड़ा है, वह धुल सकेगा।’’


## Verse an.7.95
सङ्कटे पड़िल पण्डित, करये संशय ।
कि करिबेन,——एको, करिते ना पारे निश्चय ॥९५॥
*सङ्कटे —शंका में; पड़िल पण्डित —गदाधर पण्डित पड़ गये; करये संशय —सन्देह करने लगे; कि करिबेन —वे क्या करेंगे; एको —अकेले; करिते ना पारे निश्चय —निश्चय नहीं कर पाये।*


### अनुवाद
इस तरह पण्डित गोसांइ संकट में पड़ गये। वे ऐसे संशय में थे कि उनके लिए यह निश्चित कर पाना कठिन हो गया कि वे क्या करें।


### तात्पर्य
श्री चैतन्य महाप्रभु ने वल्लभ भट्ट को गम्भीरता से नहीं लिया। इसलिए पण्डित गोसांइ अर्थात् गदाधर गोसांइ बड़े ही संशय में पड़ गये। यदि वे वल्लभ भट्ट की कृष्ण-नाम व्याख्या को सुनते हैं, तो उनकी स्थिति क्या होगी? निश्चय ही, श्री चैतन्य महाप्रभु रुष्ट होंगे। इसलिए गदाधर पण्डित गोसांइ कोई निर्णय नहीं कर पाये।


## Verse an.7.96
यद्यपि पण्डित आर ना कैला अङ्गीकार ।
भट्ट याइ’ तबु पड़े करि’ बलात्कार ॥९६॥
*यद्यपि —यद्यपि; पण्डित —गदाधर पण्डित; आर —भी; ना कैला अङ्गीकार —स्वीकार नहीं किये; भट्ट —वल्लभ भट्ट; याइ’ —जाकर; तबु —फिर भी; पड़े —पढ़ते रहे; करि’ बलात्कार —जबरदस्ती।*


### अनुवाद
यद्यपि गदाधर पण्डित गोसांइ सुनना नहीं चाहते थे, किन्तु वल्लभ भट्ट अत्यन्त बलपूर्वक से अपनी व्याख्या पढ़ने लगे।


## Verse an.7.97
आभिजात्ये पण्डित करिते नारे निषेधन ।
‘‘ए सङ्कटे राख, कृष्ण लइलाङ शरण ॥९७॥
*आभिजात्ये —उनके उच्च पद के कारण; पण्डित —गदाधर पण्डित; करिते नारे निषेधन —मना नहीं कर पाये; ए सङ्कटे —इस संकट से; राख —कृपया रक्षा करो; कृष्ण —हे भगवान् कृष्ण; लइलाङ —मैं लेता हूँ; शरण —शरण।*


### अनुवाद
चूँकि वल्लभ भट्ट विद्वान ब्राह्मण थे, अतएव गदाधर पण्डित उन्हें रोक नहीं पाये। इस तरह उन्होंने कृष्ण का ध्यान किया। उन्होंने प्रार्थना की, ‘‘हे कृष्ण, इस संकट में मेरी रक्षा करें। मैं आपकी शरण में आया हूँ।


## Verse an.7.98
अन्तर्यामी प्रभु जानिबेन मोर मन ।
ताँरे भय नाहि किछु, ‘विषम’ ताँर गण’’ ॥९८॥
*अन्तर्यामी —सबके हृदय में विद्यमान; प्रभु —श्री चैतन्य महाप्रभु; जानिबेन —जान जायेंगे; मोर मन —मेरा मन; ताँरे —उनका; भय —भय; नाहि —नहीं; किछु —कुछ; विषम —जटिल; ताँर गण —उनके संगीगण।*


### अनुवाद
‘‘श्री चैतन्य महाप्रभु जन-जन के हृदय में विद्यमान हैं, अत: वे निश्चय ही मेरे मन की बात जान लेंगे। इसलिए मुझे उनसे भय नहीं है। किन्तु उनके संगी अत्यन्त आलोचना-पटु हैं।’’


### तात्पर्य
पूर्ण पुरुषोत्तम भगवान् के रूप में श्री चैतन्य महाप्रभु जन-जन के हृदय में उपस्थित रहते हैं। इसलिए वे उस परिस्थिति को जान जायेंगे, जिसके अन्तर्गत पण्डित गोसांइ को वल्लभ भट्ट की व्याख्या सुननी पड़ी और वे निश्चय ही रुष्ट नहीं होंगे। किन्तु, श्री चैतन्य महाप्रभु के साथ रहने वाले वैष्णवगण गदाधर पण्डित के आन्तरिक मनोभावों को नहीं समझ सकेंगे और वे आरोप लगा सकते हैं कि श्री चैतन्य महाप्रभु द्वारा उपेक्षा किये जाने पर भी उन्होंने वल्लभ भट्ट के साथ समझौता कर लिया। गदाधर पण्डित गोसांइ इस तरह गम्भीरतापूर्वक विचार कर रहे थे।


## Verse an.7.99
यद्यपि विचारे पण्डितेर नाहि किछु दोष ।
तथापि प्रभुर गण ताँरे करे प्रणय-रोष ॥९९॥
*यद्यपि —यद्यपि; विचारे —देखने पर; पण्डितेर —गदाधर पण्डित का; नाहि किछु दोष —कोई दोष नहीं था; तथापि —फिर भी; प्रभुर गण —श्री चैतन्य महाप्रभु के गण; ताँरे —उनके प्रति; करे प्रणय-रोष —प्रेमपूर्ण क्रोध दिखाया।*


### अनुवाद
यद्यपि गदाधर पण्डित गोसांइ का रंच भर भी दोष नहीं था, किन्तु श्री चैतन्य महाप्रभु के कुछ भक्तों ने उनके प्रति स्नेहमय रोष प्रकट किया।


## Verse an.7.100
प्रत्यह वल्लभ-भट्ट आइसे प्रभु-स्थाने ।
‘उद्ग्राहादि’ प्राय करे आचार्यादि-सने ॥१००॥
*प्रति-अह —प्रतिदिन; वल्लभ-भट्ट —वल्लभ भट्ट; आइसे —आते; प्रभु-स्थाने —भगवान् चैतन्य महाप्रभु के स्थान पर; उद्ग्राह-आदि प्राय —व्यर्थ के तर्क; करे —करते; आचार्य-आदि-सने —अद्वैत आचार्य तथा अन्यों के साथ।*


### अनुवाद
वल्लभ भट्ट प्रति दिन श्री चैतन्य महाप्रभु के स्थान पर आते और अद्वैत आचार्य तथा स्वरूप दामोदर जैसे महापुरुषों से व्यर्थ का तर्क करते थे।


## Verse an.7.101
येइ किछु करे भट्ट ‘सिद्धान्त’ स्थापन ।
शुनितेइ आचार्य ताहा करेन खण्डन ॥१०१॥
*येइ —जो भी; किछु —कुछ; करे —करते; भट्ट —वल्लभ भट्ट; सिद्धान्त —निष्कर्ष; स्थापन —स्थापित; शुनितेइ —सुनते ही; आचार्य —अद्वैत आचार्य; ताहा —वह; करेन खण्डन —खण्डन कर देते।*


### अनुवाद
वल्लभ भट्ट उत्सुकतापूर्वक जितने भी सिद्धान्त प्रस्तुत करते, उन सबका खण्डन अद्वैत आचार्य जैसे भक्त कर देते।


## Verse an.7.102
आचार्यादि-आगे भट्ट यबे यबे याय ।
राजहंस-मध्ये येन रहे बक-प्राय ॥१०२॥
*आचार्य-आदि-आगे —अद्वैत आचार्य तथा अन्यों के समक्ष; भट्ट —वल्लभ भट्ट; यबे यबे —जब भी; याय —जाते; राज-हंस-मध्ये —श्वेत हंसों की सभा में; येन —जैसे; रहे —रहते; बक-प्राय —बगुले के समान।*


### अनुवाद
जब भी वल्लभ भट्ट अद्वैत आचार्य इत्यादि भक्तों की सभा में प्रवेश करते, वे श्वेत हंसों की सभा में बगुले जैसे प्रतीत होते।


## Verse an.7.103
एक-दिन भट्ट पुछिल आचार्येरे ।
‘‘जीव-‘प्रकृति’ ‘पति’ करि’ मानये कृष्णेरे ॥१०३॥
*एक-दिन —एक दिन; भट्ट —वल्लभ भट्ट ने; पुछिल आचार्येरे —अद्वैत आचार्य से पूछा; जीव —जीवात्मा; प्रकृति —स्त्री; पति —पति में; करि’ —जैसे; मानये कृष्णेरे —कृष्ण को स्वीकार करते हैं।*


### अनुवाद
एक दिन वल्लभ भट्ट ने अद्वैत आचार्य से कहा, ‘‘प्रत्येक जीव प्रकृति (स्त्री) है और वह कृष्ण को अपना पति मानता है।


## Verse an.7.104
पति-व्रता हञा पतिर नाम नाहि लय ।
तोमरा कृष्ण-नाम लह,——कोन् धर्म हय?’’ ॥१०४॥
*पति-व्रता —पति को समर्पित; हञा —होकर; पतिर —पति का; नाम —नाम; नाहि लय —नहीं लेती; तोमरा —आप सब; कृष्ण-नाम-लह —कृष्ण का नाम जप करते हैं; कोन् —क्या; धर्म —धार्मिक नियम; हय —यह है।*


### अनुवाद
‘‘पतिव्रता स्त्री का धर्म है कि वह अपने पति का नाम न ले, किन्तु आप सब लोग तो कृष्ण के नाम का उच्चारण करते हैं। इसे किस तरह धर्म कहा जा सकता है?’’


## Verse an.7.105
आचार्य कहे,——‘‘आगे तोमार ‘धर्म’ मूर्तिमान् ।
इँहारे पुछह, इँह करिबेन इहार समाधान ॥१०५॥
*आचार्य कहे —अद्वैत आचार्य ने कहा; आगे —सामने; तोमार —आपके; धर्म —धार्मिक सिद्धान्त; मूर्तिमान् —मूर्त रूप; इँहारे पुछह —इनसे पूछो; इँह —वे; करिबेन —करेंगे; इहार —इसका; समाधान —समाधान।*


### अनुवाद
अद्वैत आचार्य ने उत्तर दिया, ‘‘आपके समक्ष धर्म के साक्षात् मूर्तिमान् स्वरूप श्री चैतन्य महाप्रभु हैं। आप उनसे पूछो, तो वे ही आपको सही उत्तर देंगे।’’


## Verse an.7.106
शुनि’ प्रभु कहेन,——‘‘तुमि ना जान धर्म-मर्म ।
स्वामि-आज्ञा पाले,——एइ पति-व्रता-धर्म ॥१०६॥
*शुनि’ —सुनकर; प्रभु कहेन —श्री चैतन्य महाप्रभु ने कहा; तुमि —आप; ना जान —नहीं जानते; धर्म-मर्म —वास्तविक धर्म के रहस्य को; स्वामि —स्वामी का; आज्ञा —आदेश; पाले —पालन करती है; एइ —यह; पति-व्रता-धर्म —एक पतिव्रता स्त्री का धर्म है।*


### अनुवाद
यह सुनकर श्री चैतन्य महाप्रभु ने कहा, ‘‘हे वल्लभ भट्ट, आप धर्म के सिद्धान्तों को नहीं जानते। वास्तव में पतिव्रता स्त्री का सर्वप्रथम कर्तव्य यह है कि वह अपने पति की आज्ञा का पालन करे।


## Verse an.7.107
पतिर आज्ञा,——निरन्तर ताँर नाम लइते ।
पतिर आज्ञा पति-व्रता ना पारे लङ्घिते ॥१०७॥
*पतिर आज्ञा —पति का आदेश है; निरन्तर —सदैव; ताँर —उनका; नाम —नाम; लइते —जप करना; पतिर आज्ञा —पति का आदेश; पति-व्रता —समर्पित पत्नी; ना पारे लङ्घिते —उल्लंघन नहीं कर सकती।*


### अनुवाद
‘‘कृष्ण की आज्ञा है कि उनके नाम का निरन्तर कीर्तन हो। इसलिए जो स्त्री पतिरूप कृष्ण के परायण है, उसे भगवान् के नाम का कीर्तन करना चाहिए, क्योंकि वह अपने पति के आदेश का उल्लघंन नहीं कर सकती।


## Verse an.7.108
अतएव नाम लय, नामेर ‘फल’ पाय ।
नामेर फले कृष्ण-पदे ‘प्रेम’ उपजाय’’ ॥१०८॥
*अतएव —इसलिए; नाम लय —पवित्र नाम जप करता है; नामेर —नाम का; फल —परिणाम; पाय —प्राप्त करता है; नामेर फले —पवित्र नाम जप के फलस्वरूप; कृष्ण-पदे —कृष्ण के चरणकमलों में; प्रेम —प्रेमभाव; उपजाय —विकसित हो जाता है।*


### अनुवाद
‘‘इस धार्मिक सिद्धान्त का पालन करते हुए कृष्ण का शुद्ध भक्त सदैव उनके पवित्र नाम का कीर्तन करता है। इसके फलस्वरूप उसे कृष्ण-प्रेम का फल प्राप्त होता है।’’


## Verse an.7.108
शुनिया वल्लभ-भट्ट हैल निर्वचन ।
घरे याइ’ मने दु:खे करेन चिन्तन ॥१०९॥
*शुनिया —सुनकर; वल्लभ-भट्ट —वल्लभ भट्ट; हैल —हो गये; निर्वचन —मौन; घरे याइ’ —घर लौटकर; मने —मन में; दु:खे —अप्रसन्न होकर; करेन चिन्तन —सोचने लगे।*


### अनुवाद
यह सुनकर वल्लभ भट्ट मूक हो गये। वे अत्यन्त दु:खी होकर घर लौट आये और इस तरह विचार करने लगे।


## Verse an.7.110-111
‘‘नित्य आमार एइ सभाय हय कक्षा-पात ।
एक-दिन उपरे यदि हय मोर बात् ॥११०॥
तबे सुख हय, आर सब लज्जा याय ।
स्व-वचन स्थापिते आमि कि करि उपाय?’’ ॥१११॥
*नित्य —प्रतिदिन; आमार —मेरी; एइ —इस; सभाय —सभा में; हय —होती है; कक्षा-पात —पराजय; एक-दिन —एक दिन; उपरे —ऊपर; यदि —यदि; हय —हो जायें; मोर —मेरे; बात् —वचन; तबे —तब; सुख —प्रसन्नता; हय —हो; आर —तथा; सब —सभी; लज्जा —शर्मिंदगी; याय —चली जाये; स्व-वचन —मेरा विचार; स्थापिते —स्थापित करने के लिए; आमि —मैं; कि —क्या; करि —करूँ; उपाय —उपाय।*


### अनुवाद
‘‘मैं इस सभा में प्रति दिन पराजित हो जाता हूँ। यदि कदाचित् किसी दिन मैं विजयी हो जाऊँ, तो वह मेरे लिए सुख का महान् स्रोत होगा और मेरी सारी लज्जा जाती रहेगी। किन्तु अपने कथनों को स्थापित करने के लिए मैं किन साधनों को अपनाऊँ?’’


## Verse an.7.112
आर दिन आसि’ वसिला प्रभुरे नमस्करि’ ।
सभाते कहेन किछु मने गर्व करि’ ॥११२॥
*आर दिन —अगले दिन; आसि’ —आकर; वसिला —बैठ गये; प्रभुरे नमस्करि’ —भगवान् श्री चैतन्य महाप्रभु को प्रणाम करके; सभाते —सभा में; कहेन —वे बोले; किछु —कुछ; मने —मन में; गर्व करि’ —गर्व करके।*


### अनुवाद
अगले दिन जब वे श्री चैतन्य महाप्रभु की सभा में आये, तो महाप्रभु को नमस्कार करके वे बैठ गये और बड़े ही गर्व से कुछ कहने लगे।


## Verse an.7.113
‘‘भागवते स्वामीर व्याख्यान कैराछि खण्डन ।
लइते ना पारि ताँर व्याख्यान-वचन ॥११३॥
*भागवते — श्रीमद्भागवत पर अपनी टीका में; स्वामीर —श्रीधर स्वामी की; व्याख्यान —व्याख्या; कैराछि खण्डन —मैंने खण्डन किया है; लइते ना पारि —मैं स्वीकार नहीं कर सकता; ताँर —उनकी; व्याख्यान-वचन —व्याख्या को।*


### अनुवाद
उन्होंने कहा, ‘‘मैंने अपनी श्रीमद्भागवत की टीका में श्रीधर स्वामी की व्याख्याओं का खण्डन किया है। मैं उनकी व्याख्याओं को स्वीकार नहीं कर सकता।


## Verse an.7.114
सेइ व्याख्या करेन  याहाँ येइ पड़े आनि’ ।
एक-वाक्यता नाहि, ताते ‘स्वामी’ नाहि मानि’’ ॥११४॥
*सेइ —वे; व्याख्या करेन —व्याख्या करते हैं; याहाँ —जहाँ पर भी; येइ —जो भी; पड़े —पढ़ते हैं; आनि’ —स्वीकार करते हैं; एक-वाक्यता —निरन्तरता; नाहि —नहीं है; ताते —अत:; स्वामी —श्रीधर स्वामी को; नाहि मानि —मैं स्वीकार नहीं कर सकता।*


### अनुवाद
‘‘श्रीधर स्वामी जो भी पढ़ते हैं, उसकी व्याख्या परिस्थिति के अनुसार करते हैं। इसलिए उनकी व्याख्या में एकरूपता नहीं है और उन्हें प्रामाणिक नहीं माना जा सकता।’’


## Verse an.7.115
प्रभु हासि’ कहे,——‘‘स्वामी ना माने येइ जन ।
वेश्यार भितरे तारे करिये गणन’’ ॥११५॥
*प्रभु —श्री चैतन्य महाप्रभु ने; हासि’ —हँसकर; कहे —कहा; स्वामी —पति; ना माने —नहीं मानती; येइ जन —जो कोई भी; वेश्यार भितरे —वेश्याओं के बीच; तारे —उसे; करिये गणन —मैं गिनता हूँ।*


### अनुवाद
श्री चैतन्य महाप्रभु ने हँसते हुए उत्तर दिया, ‘‘जो व्यक्ति अपने स्वामी (पति) को अधिकारी नहीं मानता उसे मैं वेश्या समझता हूँ।’’


## Verse an.7.116
एत कहि’ महाप्रभु मौन धरिला ।
शुनिया सबार मने सन्तोष हइला ॥११६॥
*एत कहि’ —यह कहकर; महाप्रभु —श्री चैतन्य महाप्रभु; मौन धरिला —अत्यन्त गम्भीर हो गये; शुनिया —सुनकर; सबार —सभी भक्तों के; मने —मन में; सन्तोष हइला —महान् सन्तोष हुआ।*


### अनुवाद
यह कहकर श्री चैतन्य महाप्रभु अत्यन्त गम्भीर हो गये। वहाँ पर उपस्थित सारे भक्तों को यह कथन सुनकर अतीव सन्तोष हुआ।


## Verse an.7.117
जगतेर हित लागि’ गौर-अवतार ।
अन्तरेर अभिमान जानेन ताहार ॥११७॥
*जगतेर —समस्त जगत् के; हित लागि’ —लाभ के लिए; गौर-अवतार —श्री चैतन्य महाप्रभु का अवतार; अन्तरेर अभिमान —आन्तरिक गर्व; जानेन —समझ गये; ताहार —उनका।*


### अनुवाद
श्री चैतन्य महाप्रभु सारे जगत् के लाभ हेतु अवतार के रूप में प्रकट हुए हैं। इस तरह वे वल्लभ भट्ट के मन को भलीभाँति जान चुके थे।


## Verse an.7.118
नाना अवज्ञाने भट्टे शोधेन भगवान् ।
कृष्ण यैछे खण्डिलेन इन्द्रेर अभिमान ॥११८॥
*नाना —अनेक प्रकार के; अवज्ञाने —असम्मान द्वारा; भट्टे —वल्लभ भट्ट का; शोधेन —शोधन करते हैं; भगवान् —परम भगवान्; कृष्ण —कृष्ण; यैछे —जैसे; खण्डिलेन —काटते हैं; इन्द्रेर अभिमान —इन्द्र का अभिमान।*


### अनुवाद
पूर्ण पुरुषोत्तम भगवान् श्री चैतन्य महाप्रभु ने अनेक संकेतों तथा खण्डनों के द्वारा वल्लभ भट्ट को उसी तरह सुधारा, जिस तरह कृष्ण ने इन्द्र के मिथ्या दर्प को खण्डित किया था।


### तात्पर्य
इन्द्र को अपने पद का बहुत गर्व था। अतएव जब वृन्दावनवासियों ने इन्द्र यज्ञ सम्पन्न न करके कृष्ण के आदेशानुसार गोवर्धन यज्ञ करने का निश्चय किया, तो इन्द्र ने अपने मिथ्या गर्व के कारण वृन्दावनवासियों को दण्डित करना चाहा। उसने अपने आपको अत्यन्त शक्तिशाली मानकर वृन्दावन पर मूसलाधार वर्षा करनी प्रारम्भ कर दी, किन्तु भगवान् कृष्ण ने तुरन्त उसके दर्प को चूर करने के लिए ही वृन्दावनवासियों की रक्षा हेतु गोवर्धन पर्वत को छाते की तरह उठा लिया। इस तरह कृष्ण ने अपनी सर्वशक्तिमत्ता के समक्ष इन्द्र की शक्ति को नितान्त तुच्छ सिद्ध कर दिखाया।


## Verse an.7.119
अज्ञ जीव निज-‘हिते’ ‘अहित’ करि’ माने ।
गर्व चूर्ण हैले, पाछे उघाड़े नयने ॥११९॥
*अज्ञ जीव —अज्ञानी जीव; निज-हिते —अपने हित को; अहित करि’ माने —हानि मानता है; गर्व चूर्ण हैले —जब गर्व चला जाता है; पाछे —उसके बाद; उघाड़े नयने —आँखे खुलती हैं।*


### अनुवाद
अज्ञानी जीव अपना वास्तविक हित नहीं पहचान पाता। अज्ञानता तथा भौतिक गर्व के कारण वह कभी-कभी हित को अहित मानता है, किन्तु जब उसका गर्व चूर हो जाता है, तो वह अपने वास्तविक हित को देख सकता है।


## Verse an.7.120
घरे आसि’ रात्र्ये भट्ट चिन्तिते लागिल ।
‘‘पूर्वे प्रयागे मोरे महा-कृपा कैल ॥१२०॥
*घरे आसि’ —घर आकर; रात्र्ये —रात को; भट्ट —वल्लभ भट्ट; चिन्तिते लागिल —सोचने लगे; पूर्वे —पहले; प्रयागे —प्रयाग में; मोरे —मुझ पर; महा-कृपा कैल —अत्यन्त कृपा की थी।*


### अनुवाद
उस रात घर लौटकर वल्लभ भट्ट ने सोचा, ‘‘इसके पूर्व प्रयाग में श्री चैतन्य मुझ पर अत्यन्त दयालु थे।


## Verse an.7.121
स्वगण-सहिते मोर मानिला निमन्त्रण ।
एबे केने प्रभुर मोते फिरि’ गेल मन? ॥१२१॥
*स्व-गण-सहिते —अपने पार्षदों के साथ; मोर —मेरा; मानिला —स्वीकार किया; निमन्त्रण —निमन्त्रण; एबे —अब; केने —क्यों; प्रभुर —श्री चैतन्य महाप्रभु का; मोते —मेरे प्रति; फिरि’ गेल —बदल गया; मन —मन।*


### अनुवाद
‘‘उन्होंने अपने अन्य भक्तों सहित मेरा निमन्त्रण स्वीकार किया था और वे मुझ पर अत्यन्त कृपालु थे। यहाँ जगन्नाथपुरी में वे इतना अधिक क्यों बदल गये हैं?


## Verse an.7.122
‘आमि जिति’,——एइ गर्व-शून्य हउक इँहार चित ।
ईश्वर-स्वभाव,——करेन सबाकार हित ॥१२२॥
*आमि जिति —मैं विजयी हो जाऊँ; एइ —यह; गर्व —घमंड; शून्य —रहित; हउक —हो जाये; इँहार चित —इस व्यक्ति का मन; ईश्वर-स्वभाव —परम भगवान् के लक्षण; करेन —वे करते हैं; सबाकार —सभी का; हित —भला।*


### अनुवाद
‘‘अपनी विद्या पर अत्यधिक गर्वित होकर मैं सोच रहा हूँ, ‘मुझे विजयी हो जाने दो।’ किन्तु श्री चैतन्य महाप्रभु मेरे इस मिथ्या गर्व को भंग करके मुझे शुद्ध बनाना चाह रहे हैं, क्योंकि पूर्ण पुरुषोत्तम भगवान् का स्वभाव है कि वे हर एक के कल्याण के लिए कार्य करते हैं।


## Verse an.7.123
आपना जानाइते आमि करि अभिमान ।
से गर्व खण्डाइते मोर करेन अपमान ॥१२३॥
*आपना जानाइते —अपना विज्ञापन करके; आमि —मैं; करि अभिमान —मिथ्या अभिमान में हूँ; से गर्व —वह गर्व; खण्डाइते —नष्ट करने के लिए; मोर करेन अपमान —उन्होंने मेरा अपमान किया।*


### अनुवाद
‘‘मैं अपने आपको विद्वान पण्डित घोषित करके मिथ्या ही गर्वित हूँ। इसीलिए श्री चैतन्य महाप्रभु मेरे इस मिथ्या गर्व को चूर करके मुझ पर कृपा करने के लिए मेरा अपमान करते हैं।


## Verse an.7.124
आमार ‘हित’ करेन,——इहो आमि मानि ‘दु:ख’ ।
कृष्णेर उपरे कैल येन इन्द्र महा-मूर्ख’’ ॥१२४॥
*आमार —मेरा; हित —भला; करेन —वे कर रहे हैं; इहो —यह; आमि —मैं; मानि —मानता हूँ; दु:ख —दु:ख; कृष्णेर उपरे —कृष्ण पर; कैल —किया; येन —जैसे; इन्द्र —इन्द्र; महा-मूर्ख —महामूर्ख ने।*


### अनुवाद
‘‘वे वास्तव में मेरे हित के लिए ऐसा कर रहे हैं, यद्यपि मैं उनके कार्यों को अपमान मानता हूँ। यह उसी घटना के तुल्य है, जिसमें भगवान् कृष्ण ने गर्वित महामूर्ख इन्द्र को सही रास्ते पर लाने के लिए उसके गर्व को चूर किया था।’’


## Verse an.7.125
एत चिन्ति’ प्राते आसि’ प्रभुर चरणे ।
दैन्य करि’ स्तुति करि’ लइल शरणे ॥१२५॥
*एत चिन्ति’ —यह सोचकर; प्राते —प्रात: काल में; आसि’ —आकर; प्रभुर चरणे —श्री चैतन्य महाप्रभु के चरणकमलों में; दैन्य करि’ —विनम्रतापूर्वक; स्तुति करि’ —अनेक स्तुतियाँ करके; लइल शरणे —शरण ली।*


### अनुवाद
इस तरह सोचकर दूसरे दिन प्रात:काल वल्लभ भट्ट श्री चैतन्य महाप्रभु के पास पहुँचे और अत्यन्त दीनता के साथ अनेक स्तुतियाँ करके उन्होंने महाप्रभु के चरणकमलों की शरण ग्रहण कर ली।


## Verse an.7.126
‘‘आमि अज्ञ जीव,——अज्ञोचित कर्म कैलुँ ।
तोमार आगे मूर्ख आमि पाण्डित्य प्रकाशिलुँ ॥१२६॥
*आमि —मैं; अज्ञ जीव —अज्ञानी जीव; अज्ञ-उचित —मूर्खतापूर्ण; कर्म —कर्म; कैलुँ —मैंने किया है; तोमार आगे —आपके सामने; मूर्ख —मूर्ख; आमि —मैंने; पाण्डित्य प्रकाशिलुँ —विद्वत्ता प्रदर्शित करने का प्रयास किया है।*


### अनुवाद
वल्लभ भट्ट ने स्वीकार किया, ‘‘मैं महामूर्ख हूँ और निसन्देह आपके समक्ष अपना पाण्डित्य प्रदर्शित करने का प्रयास करके मैंने मूर्ख जैसा आचरण किया है।


## Verse an.7.127
तुमि——ईश्वर, निजोचित कृपा ये करिला ।
अपमान करि’ सर्व गर्व खण्डाइला ॥१२७॥
*तुमि —आप; ईश्वर —पूर्ण पुरुषोत्तम भगवान्; निज-उचित —आपकी स्थिति के योग्य; कृपा —कृपा; ये —वह; करिला —आपने की है; अपमान करि’ —अपमान करके; सर्व —समस्त; गर्व —घमंड; खण्डाइला —आपके चूर कर दिया है।*


### अनुवाद
‘‘हे प्रभु, आप पूर्ण पुरुषोत्तम भगवान् हैं। आपने मेरा अपमान करके मेरा समस्त मिथ्या गर्व चूर करने के लिए अपने पद के अनुकूल मुझ पर कृपा की है।


## Verse an.7.128
आमि——अज्ञ, ‘हित’-स्थाने मानि ‘अपमाने’ ।
इन्द्र येन कृष्णेर निन्दा करिल अज्ञाने ॥१२८॥
*आमि —मैं; अज्ञ —मूर्ख; हित-स्थाने —जो मेरे लिए हितकर है; मानि —मैं मानता हूँ; अपमाने —अपमान; इन्द्र —राजा इन्द्र ने; येन —जैसे; कृष्णेर —भगवान् कृष्ण के प्रति; निन्दा —अपराध; करिल —किया था; अज्ञाने —अज्ञान के कारण।*


### अनुवाद
‘‘मैं अज्ञानी मूर्ख हूँ, क्योंकि जो मेरे हित के लिए है, उसे मैं अपमान मानता हूँ। इस प्रकार मैं राजा इन्द्र के समान हूँ, जिसने अज्ञानवश भगवान् कृष्ण को मात कर देना चाहा था।


## Verse an.7.129
तोमार कृपा-अञ्जने एबे गर्व-आन्ध्य गेल ।
तुमि एत कृपा कैला,——एबे ‘ज्ञान’ हैल ॥१२९॥
*तोमार कृपा-अञ्जने —आपकी कृपा रूपी अंजन द्वारा; एबे —अब; गर्व-आन्ध्य —मिथ्या अहंकार का अन्धापन; गेल —चला गया; तुमि —आपने; एत —ऐसी; कृपा —कृपा; कैला —की है; एबे —अब; ज्ञान —ज्ञान; हैल —हुआ है।*


### अनुवाद
‘‘हे प्रभु, आपने मेरी आँखों में अपनी कृपा का अंजन लगाकर मेरे मिथ्या गर्व के अन्धेपन को दूर कर दिया है। आपने मुझ पर इतनी कृपा की है कि अब मेरा अज्ञान समाप्त हो गया है।


## Verse an.7.130
अपराध कैनु, क्षम, लइनु शरण ।
कृपा करि’ मोर माथे धरह चरण’’ ॥१३०॥
*अपराध कैनु —मैंने अपराध किये हैं; क्षम —कृपया क्षमा करें; लइनु शरण —मैं शरण लेता हूँ; कृपा करि’ —कृपा करके; मोर माथे —मेरे सिर पर; धरह चरण —आपके चरणकमल रख दीजिये।*


### अनुवाद
‘‘हे प्रभु, मैंने अपराध किये हैं। कृपया आप मुझे क्षमा कर दें। मैं आपकी शरण में आया हूँ। कृपया अपने चरणकमलों को मेरे सिर पर रखकर आप मुझ पर कृपालु हों।’’


## Verse an.7.131
प्रभु कहे——‘‘तुमि ‘पण्डित’ ‘महा-भागवत’ ।
दुइ-गुण  याहाँ, ताहाँ नाहि गर्व-पर्वत ॥१३१॥
*प्रभु कहे —श्री चैतन्य महाप्रभु ने कहा; तुमि —आप; पण्डित —अत्यन्त विद्वान; महा-भागवत —महान् भक्त; दुइ-गुण —दोनों गुण; याहाँ —जहाँ; ताहाँ —वहाँ; नाहि —नहीं हो सकता; गर्व-पर्वत —गर्व का पहाड़।*


### अनुवाद
श्री चैतन्य महाप्रभु ने कहा, ‘‘आप बहुत बड़े पण्डित तथा बहुत बड़े भक्त भी हो। जहाँ भी ऐसे दो गुण होते हैं, वहाँ मिथ्या गर्व का पर्वत नहीं रह सकता।


## Verse an.7.132
श्रीधर-स्वामी निन्दि’ निज-टीका कर! ।
श्रीधर-स्वामी नाहि मान’,——एत ‘गर्व’ धर! ॥१३२॥
*श्रीधर-स्वामी — श्रीमद्भागवत पर एक महान् भाष्यकार; निन्दि’ —निन्दा करके; निज-टीका —अपनी टीका; कर —आपने रची है; श्रीधर-स्वामी —श्रीधर स्वामी को; नाहि मान’ —आप नहीं मानते; एत —यही; गर्व —घमंड; धर —आप रखते हो।*


### अनुवाद
‘‘तुमने श्रीधर स्वामी की आलोचना करने का दु:स्साहस किया है और उनकी प्रामाणिकता को न स्वीकार करके श्रीमद्भागवत पर अपनी टीका करनी शुरू की है। यही आपका मिथ्या गर्व है।


## Verse an.7.133
श्रीधर-स्वामि-प्रसादे ‘भागवत’ जानि ।
जगद्गुरु श्रीधर-स्वामी ‘गुरु’ करि’ मानि ॥१३३॥
*श्रीधर-स्वामि —श्रीधर स्वामी की; प्रसादे —कृपा द्वारा; भागवत जानि —हम श्रीमद्भागवत को समझ सकते हैं; जगत्-गुरु —समस्त विश्व के गुरु; श्रीधर-स्वामी —श्रीधर स्वामी; गुरु करि’ —आध्यात्मिक गुरु के समान; मानि —मैं स्वीकार करता हूँ।*


### अनुवाद
‘‘श्रीधर स्वामी सारे जगत् के गुरु हैं, क्योंकि उनकी कृपा से हम श्रीमद्भागवत को समझ सकते हैं। अतएव मैं उन्हें गुरु के रूप में मानता हूँ।


## Verse an.7.134
श्रीधर-उपरे गर्वे ये किछु लिखिबे ।
‘अर्थ-व्यस्त’ लिखन सेइ, लोके ना मानिबे ॥१३४॥
*श्रीधर-उपरे —श्रीधर स्वामी से आगे; गर्वे —अहंकार वश; ये किछु लिखिबे —आप जो कुछ भी लिखते हो; अर्थ-व्यस्त —विपरीत अर्थ; लिखन सेइ —ऐसा लेखन; लोके ना मानिबे —कोई भी परवाह नहीं करेगा।*


### अनुवाद
‘‘श्रीधर स्वामी से श्रेष्ठ बनने का प्रयास करते हुए मिथ्या गर्व से आप चाहे जो भी लिखो, उसका विपरीत तात्पर्य होगा। इसलिए उसकी ओर कोई भी ध्यान नहीं देगा।


### तात्पर्य
परम्परा प्रणाली के अनुसार श्रीमद्भागवत की अनेक टीकाएँ हैं, किन्तु श्रीधर स्वामी की टीका सर्वप्रथम है। अन्य सभी आचार्यों की टीकाएँ उनकी ही टीका का अनुगमन करती हैं। परम्परा प्रणाली पूर्ववर्ती आचार्यों की टीकाओं से विपथ होने की अनुमति किसी को नहीं देती। पूर्ववर्ती आचार्यों पर निर्भर रहकर, सुन्दर टीकाएँ लिखी जा सकती हैं। किन्तु पूर्ववर्ती आचार्यों का उल्लंघन नहीं किया जा सकता। मिथ्या गर्व के कारण यदि कोई यह सोचता है कि वह पूर्ववर्ती आचार्यों से अच्छा लिख सकता है, तो उसकी टीका गलत हो जायेगी। आज यह फैशन बन गया है कि हर कोई मनमाने ढंग से लिखने लगा है, किन्तु ऐसी टीकाएँ गम्भीर भक्तों द्वारा स्वीकार नहीं की जातीं। मिथ्या गर्व के कारण, हर विद्वान और दार्शनिक अपने ढंग से शास्त्रों की, विशेषतया भगवद्गीता तथा श्रीमद्भागवत की व्याख्या करके अपने पाण्डित्य को प्रकट करना चाहता है। अपने ढंग से टीका करने की इस पद्धति की श्री चैतन्य महाप्रभु ने पूरी तरह से भर्त्सना की है। इसीलिए वे कहते हैं अर्थव्यस्त लिखन सेइ। अपनी खुद की दार्शनिक विचारधारा के अनुसार लिखी गई टीकाएँ मान्य नहीं होतीं। प्रामाणिक शास्त्रों पर इस तरह की टीकाओं की कोई प्रशंसा नहीं करेगा।


## Verse an.7.135
श्रीधरेर अनुगत ये करे लिखन ।
सब लोक मान्य करि’ करिबे ग्रहण ॥१३५॥
*श्रीधरेर —श्रीधर स्वामी के; अनुगत —चरणचिह्नों का अनुसरण करके; ये —जो कोई भी; करे लिखन —लिखता है; सब लोक —सभी; मान्य करि’ —सम्मानपूर्वक; करिबे ग्रहण —स्वीकार करेंगे।*


### अनुवाद
‘‘जो व्यक्ति श्रीधर स्वामी के चरणचिह्नों का अनुगमन करते हुए श्रीमद्भागवत पर टीका लिखता है, उसका सभी लोग सम्मान करेंगे और वह सबके द्वारा मान्य होगी।


## Verse an.7.136
श्रीधरानुगत कर भागवत-व्याख्यान ।
अभिमान छाड़ि’ भज कृष्ण भगवान् ॥१३६॥
*श्रीधर-अनुगत —श्रीधर स्वामी के चरणचिह्नों का अनुसरण करते हुए; कर —करो; भागवत-व्याख्यान —श्रीमद्भागवतम् पर व्याख्या; अभिमान छाड़ि’ —मिथ्या अभिमान छोड़कर; भज —सेवा करो; कृष्ण भगवान् —पूर्ण पुरुषोत्तम भगवान् कृष्ण की।*


### अनुवाद
‘‘आप श्रीधर स्वामी के चरणचिह्नों का अनुगमन करते हुए श्रीमद्भागवत की अपनी व्याख्या प्रस्तुत करो। आप अपना मिथ्या गर्व त्याग दो और पूर्ण पुरुषोत्तम भगवान् श्रीकृष्ण की पूजा करो।


## Verse an.7.137
अपराध छाड़ि’ कर कृष्ण-सङ्कीर्तन ।
अचिरात् पाबे तबे कृष्णेर चरण’’ ॥१३७॥
*अपराध छाड़ि’ —अपराध छोड़कर; कर कृष्ण-सङ्कीर्तन —कृष्ण नाम का कीर्तन करो; अचिरात् —अति शीघ्र; पाबे —आप प्राप्त करोगे; तबे —तब; कृष्णेर चरण —भगवान् कृष्ण के चरणकमलों की शरण।*


### अनुवाद
‘‘अपने अपराधों को छोड़कर हरे कृष्ण महामन्त्र का कीर्तन करो। तब आप शीघ्र ही कृष्ण के चरणकमलों की शरण पा सकोगे।’’


## Verse an.7.138
भट्ट कहे,——‘‘यदि मोरे हइला प्रसन्न ।
एक-दिन पुन: मोर मान’ निमन्त्रण’’ ॥१३८॥
*भट्ट कहे —वल्लभ भट्ट ने कहा; यदि —यदि; मोरे —मेरे प्रति; हइला प्रसन्न —आप प्रसन्न हैं; एक-दिन —एक दिन; पुन: —फिर; मोर —मेरा; मान’ —स्वीकार कीजिये; निमन्त्रण —निमन्त्रण।*


### अनुवाद
वल्लभ भट्ट आचार्य ने श्री चैतन्य महाप्रभु से प्रार्थना की, ‘‘यदि आप मुझ पर सचमुच प्रसन्न हैं, तो एक बार फिर मेरा निमन्त्रण स्वीकार कर लें।’’


## Verse an.7.139
प्रभु अवतीर्ण हैला जगत्तारिते ।
मानिलेन निमन्त्रण, तारे सुख दिते ॥१३९॥
*प्रभु —श्री चैतन्य महाप्रभु का; अवतीर्ण हैला —अवतार हुआ है; जगत् —विश्व के; तारिते —उद्धार के लिए; मानिलेन —उन्होंने स्वीकार किया; निमन्त्रण —बुलावा; तारे —उन्हें; सुख —प्रसन्नता; दिते —प्रदान करने के लिए।*


### अनुवाद
समस्त ब्रह्माण्ड का उद्धार करने के लिए अवतार लेने वाले श्री चैतन्य महाप्रभु ने वल्लभ भट्ट को सुख प्रदान करने हेतु उनका निमन्त्रण स्वीकार कर लिया।


## Verse an.7.140
जगतेर ‘हित’ हउक——एइ प्रभुर मन ।
दण्ड करि’ करे तार हृदय शोधन ॥१४०॥
*जगतेर —समस्त विश्व का; हित —भला; हउक —हो; एइ —यह; प्रभुर मन —श्री चैतन्य महाप्रभु की इच्छा; दण्ड करि’ —दण्ड देकर; करे —करते हैं; तार —उसका; हृदय —हृदय; शोधन —शुद्धीकरण।*


### अनुवाद
श्री चैतन्य महाप्रभु इस भौतिक जगत् में हर एक को सुखी देखने के लिए सदैव उत्सुक रहते हैं। इसलिए कभी-कभी वे किसी-किसी को दण्ड देते हैं, जिससे वह अपने हृदय को शुद्ध कर सके।


## Verse an.7.141
स्वगण-सहित प्रभुर निमन्त्रण कैला ।
महाप्रभु तारे तबे प्रसन्न हइला ॥१४१॥
*स्व-गण-सहित —उनके संगियों के साथ; प्रभुर —श्री चैतन्य महाप्रभु को; निमन्त्रण —निमन्त्रण; कैला —किया; महाप्रभु —श्री चैतन्य महाप्रभु; तारे —उस पर; तबे —तब; प्रसन्न हइला —अत्यन्त प्रसन्न हुए।*


### अनुवाद
जब वल्लभ भट्ट ने श्री चैतन्य महाप्रभु तथा उनके संगियों को निमन्त्रित किया, तो महाप्रभु उनसे अत्यधिक प्रसन्न थे।


## Verse an.7.142
जगदानन्द-पण्डितेर शुद्ध गाढ़ भाव ।
सत्यभामा-प्राय प्रेम ‘वाम्य-स्वभाव’ ॥१४२॥
*जगदानन्द-पण्डितेर —जगदानन्द पण्डित का; शुद्ध —शुद्ध; गाढ़ —गहरा; भाव —प्रेमभाव; सत्यभामा-प्राय —सत्यभामा के समान; प्रेम —उनका भगवान् के प्रति प्रेम; वाम्य-स्वभाव —झगड़े के स्वभाव का।*


### अनुवाद
श्री चैतन्य महाप्रभु के लिए जगदानन्द पण्डित का शुद्ध प्रमभाव अत्यन्त प्रगाढ़ था। इसकी तुलना सत्यभामा के प्रेम से की जा सकती है, जो कृष्ण से सदैव झगड़ती रहती थीं।


## Verse an.7.143
बार-बार प्रणय कलह करे प्रभु-सने ।
अन्योऽन्ये खट्मटि चले दुइ-जने ॥१४३॥
*बार-बार —बारम्बार; प्रणय —प्रेममय; कलह —झगड़ा; करे —करते; प्रभु-सने —श्री चैतन्य महाप्रभु के साथ; अन्योऽन्ये —आपस में; खट्मटि —अनबन; चले —चलती है; दुइ-जने —दोनों के बीच।*


### अनुवाद
जगदानन्द पण्डित में महाप्रभु से प्रेमपूर्ण झगड़ा करने की आदत थी। उन दोनों के बीच सदैव कुछ न कुछ खटपट चलती रहती थी।


## Verse an.7.144
गदाधर-पण्डितेर शुद्ध गाढ़ भाव ।
रुक्मिणी-देवीर यैछे ‘दक्षिण-स्वभाव’ ॥१४४॥
*गदाधर-पण्डितेर —गदाधर पण्डित का; शुद्ध —शुद्ध; गाढ़ —गहरा; भाव —प्रेमभाव; रुक्मिणी-देवीर —रूक्मिणी देवी; यैछे —जैसे; दक्षिण-स्वभाव —समर्पित स्वभाव।*


### अनुवाद
गदाधर पण्डित का भी श्री चैतन्य महाप्रभु के प्रति शुद्ध प्रेम अत्यन्त प्रगाढ़ था। यह प्रेम रुक्मिणी देवी जैसा था, जो सदैव कृष्ण के प्रति विनीत बनी रहती थीं।


## Verse an.7.145
ताँर प्रणय-रोष देखिते प्रभुर इच्छा हय ।
ऐश्वर्य-ज्ञाने ताँर रोष नाहि उपजय ॥१४५॥
*ताँर —उनका; प्रणय-रोष —स्नेहपूर्ण क्रोध; देखिते —देखने की; प्रभुर —श्री चैतन्य महाप्रभु की; इच्छा हय —इच्छा होती; ऐश्वर्य-ज्ञाने —ऐश्वर्य ज्ञान के कारण; ताँर —उनका; रोष —क्रोध; नाहि —नहीं; उपजय —जागता।*


### अनुवाद
श्री चैतन्य महाप्रभु कभी-कभी गदाधर पण्डित का स्नेहिल क्रोध (मान) देखना चाहते थे, किन्तु महाप्रभु के ऐश्वर्य का ज्ञान होने के कारण वे कभी रुष्ट नहीं होते थे।


### तात्पर्य
द्वारका में रुक्‍मिणी से परिहास करते समय कृष्ण ने उन्हें सलाह दी थी कि वे अपने लिए दूसरा पति चुन लें, क्योंकि वे उनके लिए अपने आपको अनुपयुक्त समझते थे। किन्तु रुक्‍मिणी उनके परिहास को नहीं समझ पाईं, अतएव वे उनके विछोह के भय से तुरन्त पृथ्वी पर अचेत होकर गिर पड़ीं। श्री चैतन्य महाप्रभु की लीलाओं में जगदानन्द पण्डित सदैव सत्यभामा की तरह महाप्रभु से प्रतिकूल रहते, जबकि गदाधर पण्डित महाप्रभु के ऐश्वर्य से सदैव प्रभावित रहते, अतएव वे हर परिस्थिति में महाप्रभु के प्रति विनीत बने रहते।


## Verse an.7.146
एइ लक्ष्य पाञा प्रभु कैला रोषाभास ।
शुनि’ पण्डितेर चित्ते उपजिल त्रास ॥१४६॥
*एइ —यह; लक्ष्य —उद्देश्य; पाञा —लेकर; प्रभु —श्री चैतन्य महाप्रभु; कैला रोष-आभास —क्रोध का दिखावा करते हैं; शुनि’ —सुनकर; पण्डितेर —गदाधर पण्डित के; चित्ते —हृदय में; उपजिल —उत्पन्न हो गया; त्रास —भय।*


### अनुवाद
इसी कारण से श्री चैतन्य महाप्रभु कभी-कभी ऊपरी रोष प्रकट करते थे। इस रोष को सुनकर गदाधर पण्डित के हृदय में महान् भय उत्पन्न हो जाता।


## Verse an.7.147
पूर्वे येन कृष्ण यदि परिहास कैल ।
शुनि’ रुक्मिणीर मने त्रास उपजिल ॥१४७॥
*पूर्वे —पहले; येन —जैसे; कृष्ण —भगवान् कृष्ण; यदि —जब; परिहास कैल —मजाक करते हैं; शुनि’ —सुनकर; रुक्मिणीर मने —रुक्मिणी देवी के मन में; त्रास —भय; उपजिल —उत्पन्न होता।*


### अनुवाद
पहले, कृष्ण लीला में जब भगवान् कृष्ण ने रुक्मिणी देवी से परिहास किया था, तब उन्होंने उनके शब्दों को गम्भीरता से लिया, जिससे उनके मन में भय उत्पन्न हो गया।


## Verse an.7.148
वल्लभ-भट्टेर हय वात्सल्य-उपासन ।
बाल-गोपाल-मन्त्रे तेंहो करेन सेवन ॥१४८॥
*वल्लभ-भट्टेर —वल्लभ भट्ट की; हय —है; वात्सल्य-उपासन —वात्सल्य भाव में उपासना; बाल-गोपाल-मन्त्रे —बालगोपाल मन्त्र से; तेंहो —वे; करेन —करते हैं; सेवन —उपासना।*


### अनुवाद
वल्लभ भट्ट भगवान् कृष्ण की बाल रूप की पूजा किया करते थे। इसलिए उन्हें बालगोपाल मन्त्र की दीक्षा मिली थी और वे इसी रूप में भगवान् की पूजा करते थे।


## Verse an.7.149
पण्डितेर सने तार मन फिरि’ गेल ।
किशोर-गोपाल-उपासनाय मन दिल ॥१४९॥
*पण्डितेर सने —गदाधर पण्डित के संग में; तार —उनका; मन —मन; फिरि’ गेल —बदल गया; किशोर-गोपाल —किशोर अवस्था के कृष्ण की; उपासनाय —उपासना का; मन दिल —मन बना लिया।*


### अनुवाद
गदाधर पण्डित की संगति से उनका मन बदल गया और उन्होंने किशोर गोपाल की पूजा में अपने मन को समर्पित कर दिया।


## Verse an.7.150
पण्डितेर ठाञि चाहे मन्त्रादि शिखिते ।
पण्डित कहे,——‘‘एइ कर्म नहे आमा हैते ॥१५०॥
*पण्डितेर ठाञि —गदाधर पण्डित से; चाहे —चाहे; मन्त्र-आदि शिखिते —दीक्षा लेना; पण्डित कहे —गदाधर पण्डित ने कहा; एइ कर्म —यह कार्य; नहे आमा हैते —मेरे लिए सम्भव नहीं है।*


### अनुवाद
वल्लभ भट्ट गदाधर पण्डित से दीक्षा लेना चाहते थे, किन्तु गदाधर पण्डित ने यह कहकर मना कर दिया, ‘‘मेरे लिए गुरु के रूप में कार्य करना सम्भव नहीं है।


## Verse an.7.151
आमि——परतन्त्र, आमार प्रभु——गौरचन्द्र ।
ताँर आज्ञा विना आमि ना हइ ‘स्वतन्त्र’ ॥१५१॥
*आमि —मैं; परतन्त्र —अधीन हूँ; आमार प्रभु —मेरे प्रभु; गौरचन्द्र —भगवान् श्री चैतन्य महाप्रभु; ताँर —उनके; आज्ञा —आदेश; विना —बिना; आमि —मैं; ना —नहीं; हइ —हूँ; स्वतन्त्र —स्वतन्त्र।*


### अनुवाद
‘‘मैं पूरी तरह से परतन्त्र हूँ। मेरे प्रभु तो गौरचन्द्र श्री चैतन्य महाप्रभु हैं। मैं उनके आदेश के बिना स्वतन्त्र रूप से कुछ भी नहीं कर सकता।


## Verse an.7.152
तुमि ये आमार ठाञि कर आगमन ।
ताहातेइ प्रभु मोरे देन ओलाहन’’ ॥१५२॥
*तुमि —आप; ये —जो; आमार ठाञि —मेरे पास; कर आगमन —आते हो; ताहातेइ —उस कारण; प्रभु —श्री चैतन्य महाप्रभु; मोरे —मुझे; देन —देते हैं; ओलाहन —शब्दों से दण्ड।*


### अनुवाद
‘‘हे वल्लभ भट्ट, मेरे यहाँ आपका आना श्री चैतन्य महाप्रभु को पसन्द नहीं है। इसलिए कभी-कभी वे मुझे दण्डित करने के लिए बोलते रहते हैं।’’


## Verse an.7.153-154
एइ-मत भट्टेर कथेक दिन गेल ।
शेषे यदि प्रभु तारे सुप्रसन्न हैल ॥१५३॥
निमन्त्रणेर दिने पण्डिते बोलाइला ।
स्वरूप, जगदानन्द, गोविन्दे पाठाइला ॥१५४॥
*एइ-मत —इस प्रकार; भट्टेर —वल्लभ भट्ट के; कथेक दिन —कुछ दिन; गेल —बीत गये; शेषे —अन्त में; यदि —जब; प्रभु —श्री चैतन्य महाप्रभु; तारे —उन पर; सु-प्रसन्न हैल —प्रसन्न हो गये; निमन्त्रणेर दिने —निमन्त्रण के दिन; पण्डिते बोलाइला —गदाधर पण्डित को उन्होंने बुलाया; स्वरूप —स्वरूप दामोदर को; जगदानन्द —जगदानन्द पण्डित को; गोविन्दे —गोविन्द को; पाठाइला —उन्होंने भेजा।*


### अनुवाद
इस तरह कुछ दिन बीत गये और जब अन्त में श्री चैतन्य महाप्रभु वल्लभ भट्ट पर प्रसन्न हुए, तो उन्होंने उनका निमन्त्रण स्वीकार कर लिया। तब महाप्रभु ने स्वरूप दामोदर, जगदानन्द पण्डित तथा गोविन्द को गदाधर पण्डित को बुलाने के लिए भेजा।


## Verse an.7.155
पथे पण्डितेरे स्वरूप कहेन वचन ।
‘‘परीक्षिते प्रभु तोमारे कैला उपेक्षण ॥१५५॥
*पथे —मार्ग में; पण्डितेरे —गदाधर पण्डित से; स्वरूप —स्वरूप दामोदर ने; कहेन वचन —कुछ वचन कहे; परीक्षिते —परीक्षा लेने के लिए; प्रभु —भगवान् श्री चैतन्य महाप्रभु ने; तोमारे —तुम्हारी; कैला उपेक्षण —उपेक्षा की।*


### अनुवाद
रास्ते में स्वरूप दामोदर ने गदाधर पण्डित से कहा, ‘‘श्री चैतन्य महाप्रभु तुम्हारी परीक्षा लेना चाहते थे। इसीलिए उन्होंने तुम्हारी उपेक्षा की है।


## Verse an.7.156
तुमि केने आसि’ ताँरे ना दिला ओलाहन? ।
भीत-प्राय हञा काँहे करिला सहन?’’ ॥१५६॥
*तुमि —तुमने; केने —क्यों; आसि’ —आकर; ताँरे —उन्हें; ना दिला —नहीं दिया; ओलाहन —उलाहना; भीत-प्राय —भयभीत; हञा —होकर; काँहे —क्यों; करिला सहन —तुमने सहन किया।*


### अनुवाद
‘‘तुमने पलटकर उनकी उलाहना क्यों नहीं की? तुमने डरकर उनकी आलोचना क्यों सह ली?’’


## Verse an.7.157
पण्डित कहेन,——प्रभु स्वतन्त्र सर्वज्ञ-शिरोमणि ।
ताँर सने ‘हठ’ करि,——भाल नाहि मानि ॥१५७॥
*पण्डित कहेन —गदाधर पण्डित ने कहा; प्रभु —भगवान् श्री चैतन्य महाप्रभु; स्वतन्त्र —स्वतन्त्र; सर्वज्ञ-शिरोमणि —सर्वश्रेष्ठ सर्वज्ञ हैं; ताँर सने —उनके साथ; हठ करि —यदि मैं समान स्तर पर बात करता हूँ; भाल —अच्छा; नाहि मानि —मैं नहीं मानता।*


### अनुवाद
गदाधर पण्डित ने कहा, ‘‘भगवान् श्री चैतन्य महाप्रभु पूर्णतया स्वतन्त्र हैं। वे सर्वोच्च सर्वज्ञ पुरुष हैं। मेरे लिए शोभा नहीं देता कि मैं उनके बराबर बनकर उनसे बात करता।


## Verse an.7.158
येइ कहे, सेइ सहि निज-शिरे धरि’ ।
आपने करिबेन कृपा गुण-दोष विचारि’’’ ॥१५८॥
*येइ कहे —वे जो भी कहते हैं; सेइ सहि —मैं सहन करता हूँ; निज-शिरे —मेरे सिर पर; धरि’ —धारण कर; आपने —स्वयं; करिबेन कृपा —वे कृपा करेंगे; गुण-दोष —गुण और दोष; विचारि’ —विचार करके।*


### अनुवाद
‘‘वे जो भी कहते हैं, उसे मैं शिरोधार्य करके सहन कर सकता हूँ। वे मेरे गुण तथा दोषों पर विचार करके स्वयं ही मुझ पर कृपालु होंगे।’’


## Verse an.7.159
एत बलि’ पण्डित प्रभुर स्थाने आइला ।
रोदन करिया प्रभुर चरणे पड़िला ॥१५९॥
*एत बलि’ —यह कहकर; पण्डित —गदाधर पण्डित; प्रभुर स्थाने —श्री चैतन्य महाप्रभु के निवासस्थान पर; आइला —आ गये; रोदन करिया —रोकर; प्रभुर —श्री चैतन्य महाप्रभु के; चरणे —चरणकमलों में; पड़िला —गिर गये।*


### अनुवाद
यह कहकर गदाधर पण्डित श्री चैतन्य महाप्रभु के पास गये और रोते हुए उनके चरणकमलों पर गिर पड़े।


## Verse an.7.160
ईषत् हासिया प्रभु कैला आलिङ्गन ।
सबारे शुनाञा कहेन मधुर वचन ॥१६०॥
*ईषत् हासिया —मन्द मुस्कुराकर; प्रभु —श्री चैतन्य महाप्रभु ने; कैला आलिङ्गन —आलिंगन किया; सबारे —सभी को; शुनाञा —सुनाते हुए; कहेन —कहने लगे; मधुर वचन —मधुर वचन।*


### अनुवाद
कुछ-कुछ हँसते हुए महाप्रभु ने उनका आलिंगन किया और उनसे मधुर वचन कहे, जिससे अन्य लोग भी सुन सकें।


## Verse an.7.161
‘‘आमि चालाइलुँ तोमा, तुमि ना चलिला ।
क्रोधे किछु ना कहिला, सकल सहिला ॥१६१॥
*आमि —मैंने; चालाइलुँ —विचलित करने का प्रयास किया; तोमा —तुम्हें; तुमि —तुम; ना चलिला —विचलित नहीं हुए; क्रोधे —क्रोध में; किछु —कुछ; ना कहिला —तुमने नहीं कहा; सकल —सब कुछ; सहिला —तुमने सहन किया।*


### अनुवाद
महाप्रभु ने कहा, ‘‘मैं तुम्हें उत्तेजित करना चाहता था, किन्तु तुम उत्तेजित नहीं हुए। निस्सन्देह, क्रोध में तुमने कुछ नहीं कहा; प्रत्युत तुमने सब सह लिया।


## Verse an.7.162
आमार भङ्गीते तोमार मन ना चलिला ।
सुदृढ़ सरल-भावे आमारे किनिला’’ ॥१६२॥
*आमार भङ्गीते —मेरी युक्ति द्वारा; तोमार मन —तुम्हारा मन; ना चलिला —विचलित नहीं हुआ; सुदृढ़ —दृढ़; सरल-भावे —सरलता द्वारा; आमारे —मुझे; किनिला —तुमने खरीद लिया।*


### अनुवाद
‘‘तुम्हारा मन मेरी युक्तियों से विचलित नहीं हुआ। प्रत्युत तुम अपनी सरलता में दृढ़ बने रहे। इस तरह तुमने मुझे खरीद लिया है।’’


## Verse an.7.163
पण्डितेर भाव-मुद्रा कहन ना याय ।
‘गदाधर-प्राण-नाथ’ नाम हैल याय ॥१६३॥
*पण्डितेर —गदाधर पण्डित का; भाव-मुद्रा —चरित्र और प्रेमभाव; कहन ना याय —वर्णन नहीं किया जा सकता; गदाधर-प्राण-नाथ —गदाधर के प्राणेश्वर; नाम —नाम; हैल —हो; याय —गया।*


### अनुवाद
कोई भी व्यक्ति गदाधर पण्डित की भाव-भंगिमाओं तथा प्रेम का वर्णन नहीं कर सकता। इसलिए श्री चैतन्य महाप्रभु का दूसरा नाम ‘गदाधर प्राणनाथ’ अर्थात् ‘गदाधर पण्डित के प्राण’ है।


## Verse an.7.164
पण्डिते प्रभुर प्रसाद कहन ना याय ।
‘गदाइर गौराङ्ग’ बलि’ याँरे लोके गाय ॥१६४॥
*पण्डिते —गदाधर पण्डित पर; प्रभुर —श्री चैतन्य महाप्रभु की; प्रसाद —कृपा; कहन ना याय —कोई वर्णन नहीं कर सकता; गदाइर गौराङ्ग —गदाधर पण्डित के गौरांग; बलि’ —कहकर; याँरे —जिन्हें; लोके गाय —लोग बुलाते हैं।*


### अनुवाद
कोई कह नहीं सकता कि महाप्रभु गदाधर पण्डित पर कितने कृपालु हैं, किन्तु लोग महाप्रभु को गदाइर गौरांग अर्थात् ‘‘गदाधर पण्डित के गौरांग महाप्रभु’’ के रूप में जानते हैं।


## Verse an.7.165
चैतन्य-प्रभुर लीला के बुझिते पारे? ।
एक-लीलाय वहे गङ्गार शत शत धारे ॥१६५॥
*चैतन्य-प्रभुर लीला —भगवान् श्री चैतन्य महाप्रभु की लीलाएँ; के —कौन; बुझिते पारे —समझ सकता है; एक-लीलाय —एक लीला में; वहे —बहती है; गङ्गार —गंगा की; शत शत धारे —सौ-सौ धाराएँ।*


### अनुवाद
कोई भी श्री चैतन्य महाप्रभु की लीलाओं को समझ नहीं सकता। वे गंगा के समान हैं, क्योंकि उनकी एक लीला से ही सैकड़ों हजारों शाखाएँ बहती हैं।


## Verse an.7.166
पण्डितेर सौजन्य, ब्रह्मण्यता-गुण ।
दृढ़ प्रेम-मुद्रा लोके करिला ख्यापन ॥१६६॥
*पण्डितेर सौजन्य —गदाधर पण्डित का सभ्य आचरण; ब्रह्मण्यता-गुण —एक ब्राह्मण के गुण; दृढ़ —दृढ़; प्रेम-मुद्रा —प्रेम का लक्षण; लोके —लोग; करिला ख्यापन —विख्यात हुए।*


### अनुवाद
गदाधर पण्डित अपने सौम्य आचरण, अपने ब्राह्मण गुणों तथा श्री चैतन्य महाप्रभु के प्रति अपने दृढ़ प्रेम के लिए सारे जगत् में विख्यात हैं।


## Verse an.7.167
अभिमान-पङ्क धुञा भट्टेरे शोधिला ।
सेइ-द्वारा आर सब लोके शिखाइला ॥१६७॥
*अभिमान-पङ्क —मिथ्या अभिमान का कीचड़; धुञा —धोकर; भट्टेरे शोधिला —वल्लभ भट्ट का शोधन किया; सेइ-द्वारा —उसके द्वारा; आर सब —अन्य सभी; लोके —लोगों को; शिखाइला —शिक्षा दी।*


### अनुवाद
महाप्रभु ने मिथ्या गर्व के कीचड़ को साफ करके वल्लभ भट्ट को शुद्ध किया। ऐसे कार्यों से महाप्रभु ने अन्यों को भी शिक्षा दी।


## Verse an.7.168
अन्तरे ‘अनुग्रह,’ बाह्ये ‘उपेक्षार प्राय’ ।
बाह्यार्थ येइ लय, सेइ नाश याय ॥१६८॥
*अन्तरे —हृदय में; अनुग्रह —कृपा; बाह्ये —बाहर; उपेक्षार प्राय —उपेक्षा जैसे; बाह्य-अर्थ —बाहरी अर्थ; येइ —जो कोई; लय —लेता है; सेइ —वह; नाश याय —नष्ट हो जायेगा।*


### अनुवाद
वस्तुत: श्री चैतन्य महाप्रभु अपने हृदय के भीतर सदैव कृपालु रहते, किन्तु कभी-कभी वे अपने भक्तों की बाह्य रूप से उपेक्षा करते थे। अत: हमें उनके बाह्य लक्षणों में ही नहीं लगे रहना चाहिए, क्योंकि यदि हम ऐसा करेंगे, तो हमारा विनाश हो जायेगा।


## Verse an.7.169
निगूढ़ चैतन्य-लीला बुझिते का’र शक्ति? ।
सेइ बुझे, गौरचन्द्रे याँर दृढ़ भक्ति ॥१६९॥
*निगूढ़ —अति गहरी; चैतन्य-लीला —चैतन्य महाप्रभु की लीलाएँ; बुझिते —समझने की; का’र —किसकी; शक्ति —शक्ति; सेइ बुझे —वह समझता है; गौरचन्द्रे —भगवान् श्री चैतन्य महाप्रभु में; याँर —जिसकी; दृढ़ भक्ति —अबाध भक्ति भावना है।*


### अनुवाद
श्री चैतन्य महाप्रभु की लीलाएँ अगाध हैं। इन्हें कौन समझ सकता है? केवल वही इन लीलाओं को समझ सकता है, जिसकी उनके चरणकमलों में दृढ़ एवं अगाध भक्ति होती है।


## Verse an.7.170
दिनान्तरे पण्डित कैल प्रभुर निमन्त्रण ।
प्रभु ताहाँ भिक्षा कैल लञा निज-गण ॥१७०॥
*दिन-अन्तरे —एक और दिन; पण्डित —गदाधर पण्डित ने; कैल प्रभुर निमन्त्रण —श्री चैतन्य महाप्रभु को निमंत्रित किया; प्रभु —श्री चैतन्य महाप्रभु ने; ताहाँ —वहाँ; भिक्षा कैल —प्रसाद ग्रहण किया; लञा निज-गण —अपने संगी गणों के साथ।*


### अनुवाद
अन्य दिन गदाधर पण्डित ने श्री चैतन्य महाप्रभु को भोजन पर बुलाया। महाप्रभु ने अपने संगियों सहित उनके घर पर भोजन किया।


### तात्पर्य
श्रील भक्तिसिद्धान्त सरस्वती ठाकुर टीका करते हैं कि श्री चैतन्य महाप्रभु ने वल्लभ भट्ट के प्रति अत्यन्त दयालु शुभचिन्तक के रूप में उनके पांडित्य के झूठे गर्व को शुद्ध करने के लिए बाह्य रूप से अनेक प्रकार से उपेक्षा की। इसी तरह महाप्रभु ने कुछ दिनों तक गदाधर पण्डित की अवहेलना की, क्योंकि वे वल्लभ भट्ट से संगति कर रहे थे। वस्तुत: वे गदाधर पण्डित से जरा भी अप्रसन्न नहीं थे। चूँकि गदाधर पण्डित श्री चैतन्य महाप्रभु की निजी शक्ति हैं, अतएव महाप्रभु के उनसे कुपित होने का कोई प्रश्न ही नहीं उठता। किन्तु जो व्यक्ति बाह्य वस्तुओं में अत्यधिक लिप्त रहता है, वह श्री चैतन्य महाप्रभु के इन व्यवहारों का गूढ़ अर्थ नहीं समझ सकता। इसलिए यदि कोई गदाधर पण्डित का अनादर करेगा, तो उसका सर्वनाश हो जायेगा।


## Verse an.7.171
ताहाङि वल्लभ-भट्ट प्रभुर आज्ञा लैल ।
पण्डित-ठाञि पूर्व-प्रार्थित सब सिद्धि हैल ॥१७१॥
*ताहाङि —वहाँ; वल्लभ-भट्ट —वल्लभ भट्ट; प्रभुर आज्ञा —श्री चैतन्य महाप्रभु की आज्ञा; लैल —लेकर; पण्डित-ठाञि —गदाधर पण्डित से; पूर्व-प्रार्थित —पहले से प्रार्थित; सब सिद्धि हैल —सब कुछ उत्तम प्रकार से प्राप्त हुआ।*


### अनुवाद
वहीं पर वल्लभ भट्ट ने श्री चैतन्य महाप्रभु से अनुमति ली और गदाधर पण्डित से दीक्षा लेने की उनकी इच्छा पूरी हुई।


## Verse an.7.172
एइ त’ कहिलुँ वल्लभ-भट्टेर मिलन ।
याहार श्रवणे पाय गौर-प्रेम-धन ॥१७२॥
*एइ त’ कहिलुँ —इस प्रकार मैंने वर्णन किया; वल्लभ-भट्टेर मिलन —वल्लभ भट्ट का मिलन; याहार श्रवणे —जिसे सुनकर; पाय —प्राप्त होता है; गौर-प्रेम-धन —श्री चैतन्य महाप्रभु के प्रेम का खजाना।*


### अनुवाद
इस तरह मैंने वल्लभ भट्ट से महाप्रभु की भेंट का वर्णन किया। इस घटना को सुनकर श्री चैतन्य महाप्रभु के प्रति प्रेम का धन प्राप्त हो सकता है।


## Verse an.7.173
श्री-रूप-रघुनाथ-पदे यार आश ।
चैतन्य-चरितामृत कहे कृष्णदास ॥१७३॥
*श्री-रूप —श्रील रूप गोस्वामी के; रघुनाथ —श्रील रघुनाथ दास गोस्वामी के; पदे —चरणों में; यार —जिनकी; आश —आशा; चैतन्य-चरितामृत —चैतन्य चरितामृत नामक ग्रन्थ; कहे —वर्णन करते हैं; कृष्णदास —श्रील कृष्णदास कविराज गोस्वामी।*


### अनुवाद
श्री रूप तथा श्री रघुनाथ के चरणकमलों की वन्दना करते हुए तथा उनकी कृपा की सदैव कामना करते हुए उनके चरणचिह्नों पर चलकर मैं कृष्णदास श्री चैतन्य चरितामृत का वर्णन कर रहा हूँ।
