---
{"dg-publish":true,"permalink":"/cc-hi/antya-lila/chapter19/","created":"2025-01-05T23:37:49.116+05:30","updated":"2025-03-06T13:13:01.101+05:30"}
---


# Antya-līlā

# Chapter 19 -     श्री चैतन्य महाप्रभु का अचिन्त्य व्यवहार

श्रील भक्तिविनोद ठाकुर ने अपने अमृत प्रवाह भाष्य में इस अध्याय का सारांश इस प्रकार दिया है। श्री चैतन्य महाप्रभु प्रतिवर्ष अपनी माता को मिलने के लिए वस्त्र तथा प्रसाद का उपहार देकर जगदानन्द पण्डित को नवद्वीप जाने के लिए कहते थे। ऐसी एक भेंट के बाद जगदानन्द पण्डित अद्वैत आचार्य द्वारा लिखित एक गीत लेकर पुरी लौटे। जब श्री चैतन्य महाप्रभु ने इसे पढ़ा , तो उनका भाव इतना प्रबल हो गया कि सारे भक्तों को लगा कि महाप्रभु का शीघ्र ही प्रयाण हो जायेगा। महाप्रभु की दशा इतनी गम्भीर थी कि वे रात को दीवाल से अपना मुख रगड़कर रक्तरंजित होने लगे। इसे रोकने के लिए स्वरूप दामोदर ने शंकर पंडित से कहा कि रात में वह महाप्रभु के साथ उसी कमरे में रुक जाय।

इस अध्याय में इसका भी वर्णन हुआ है कि किस तरह वैशाख (अप्रैल-मई) मास की पूर्णिमा के दिन श्री चैतन्य महाप्रभु जगन्नाथ-वल्लभ उद्यान में प्रविष्ट हुए और उन्हें नाना प्रकार के भावों का अनुभव हुआ। भगवान् कृष्ण को एकाएक अशोक वृक्ष के नीचे देखकर प्रेमावेश के कारण महाप्रभु ने आध्यात्मिक उन्माद के विविध लक्षण प्रकट किये।


## Verse an.19.1
वन्दे तं कृष्ण-चैतन्यं मातृ-भक्त-शिरोमणिम् ।
प्रलप्य मुख-सङ्घर्षी मधूद्याने ललास य: ॥१॥
*वन्दे —मैं सादर नमस्कार करता हूँ ; तम् —उनको ; कृष्ण-चैतन्यम् —श्री चैतन्य महाप्रभु ; मातृ-भक्त —महान् मातृभक्त ; शिरो-मणिम् —शिरोमणि ; प्रलप्य —उन्मत्त की तरह बोलते ; मुख-सङ्घर्षी —अपना मुख रगड़ते ; मधु-उद्याने —जगन्नाथ-वल्लभ उद्यान में ; ललास —आनन्द लिया ; य: —जो।*


### अनुवाद
मातृभक्तों के शिरोमणि श्री चैतन्य महाप्रभु उन्मत्त की तरह बोलते तथा दीवालों पर अपना मुख रगड़ते थे। प्रेमावेश से अभिभूत होकर वे कभी-कभी अपनी लीला सम्पन्न करने के लिए जगन्नाथ-वल्लभ उद्यान में चले जाते थे। मैं उन्हें सादर नमस्कार करता हूँ।


## Verse an.19.2
जय जय श्री-चैतन्य जय नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय जय ; श्री-चैतन्य —श्री चैतन्य महाप्रभु की ; जय —जय हो ; नित्यानन्द —नित्यानन्द प्रभु की ; जय —जय हो ; अद्वैत-चन्द्र —अद्वैत आचार्य की ; जय —जय हो ; गौर-भक्त-वृन्द —भगवान् गौरांग के भक्तों की।*


### अनुवाद
श्री चैतन्य महाप्रभु की जय हो! श्री नित्यानन्द प्रभु की जय हो! श्री अद्वैत आचार्य की जय हो! तथा चैतन्य महाप्रभु के समस्त भक्तों की जय हो!


## Verse an.19.3
एइ-मते महाप्रभु कृष्ण-प्रेमावेशे ।
उन्माद-प्रलाप करे रात्रि-दिवसे ॥३॥
*एइ-मते —इस तरह ; महाप्रभु —श्री चैतन्य महाप्रभु ; कृष्ण-प्रेम-आवेशे —कृष्ण-प्रेम के आवेश में ; उन्माद —उन्मत्त ; प्रलाप —प्रलाप ; करे —करते ; रात्रि-दिवसे —दिन-रात।*


### अनुवाद
इस तरह कृष्ण-प्रेम के आवेश में श्री चैतन्य महाप्रभु उन्मत्त की तरह व्यवहार करते और रात-दिन पागल की तरह बोलते रहते।


## Verse an.19.4
प्रभुर अत्यन्त प्रिय पण्डित-जगदानन्द ।
याहार चरित्रे प्रभु पायेन आनन्द ॥४॥
*प्रभुर —श्री चैतन्य महाप्रभु के ; अत्यन्त —अत्यन्त ; प्रिय —प्रिय ; पण्डित-जगदानन्द —जगदानन्द पण्डित ; याहार चरित्रे —जिनके कार्यकलापों में ; प्रभु —श्री चैतन्य महाप्रभु ; पायेन —पाते ; आनन्द —बड़ा आनन्द।*


### अनुवाद
जगदानन्द पण्डित श्री चैतन्य महाप्रभु के अत्यन्त प्रिय भक्त थे। महाप्रभु को उनके कार्यों से अत्यधिक आनन्द मिलता था।


## Verse an.19.5
प्रति-वत्सर प्रभु ताँरे पाठान नदीयाते ।
विच्छेद-दु:खिता जानि’ जननी आश्वासिते ॥५॥
*प्रति-वत्सर —प्रति वर्ष ; प्रभु —श्री चैतन्य महाप्रभु ; ताँरे —उनको ; पाठान —भेजते ; नदीयाते —नवद्वीप को ; विच्छेद-दु:खिता जानि’ —विरह के कारण उनका दु:ख जानकर ; जननी —उनकी माता ; आश्वासिते —सान्त्वना देने के लिए।*


### अनुवाद
उनके वियोग में अपनी माता को अत्यन्त दु:खी जानकर महाप्रभु जगदानन्द पण्डित को प्रतिवर्ष नवद्वीप भेजा करते कि वे जाकर उन्हें सान्त्वना दें।


## Verse an.19.6
‘‘नदीया चलह, मातारे कहिह नमस्कार ।
आमार नामे पाद-पद्म धरिह ताँहार ॥६॥
*नदीया चलह —नदिया जाओ ; मातारे —मेरी माता को ; कहिह —कहना ; नमस्कार —मेरे नमस्कार ; आमार नामे —मेरी ओर से ; पाद-पद्म —चरणकमल ; धरिह —पकड़कर ; ताँहार —उनके।*


### अनुवाद
श्री चैतन्य महाप्रभु ने जगदानन्द पण्डित से कहा , ‘‘ आप नदिया जाओ और मेरी माता से मेरा नमस्कार कहना। मेरी ओर से उनके चरणकमलों का स्पर्श करना।


## Verse an.19.7
कहिह ताँहारे——‘तुमि करह स्मरण ।
नित्य आसि’ आमि तोमार वन्दिये चरण ॥७॥
*कहिह ताँहारे —उनसे कहना ; तुमि करह स्मरण —कृपया स्मरण में रखें ; नित्य आसि’ —हररोज आकर ; आमि —मैं ; तोमार —आपके ; वन्दिये चरण —चरणकमलों में नमस्कार करता हूँ।*


### अनुवाद
‘‘ मेरी ओर से उनसे कहना , ‘ कृपया स्मरण रखें कि मैं प्रतिदिन यहाँ आकर आपके चरणकमलों की वन्दना करता हूँ।


## Verse an.19.8
ये-दिने तोमार इच्छा कराइते भोजन ।
से-दिने आसि’ अवश्य करिये भक्षण ॥८॥
*ये-दिने —किसी दिन ; तोमार —आपकी ; इच्छा —इच्छा ; कराइते भोजन —मुझे भोजन कराने की ; से-दिने —उस दिन ; आसि’ —आकर ; अवश्य —निश्चय ही ; करिये भक्षण —में खाता हूँ।*


### अनुवाद
‘‘‘ यदि किसी दिन आप मुझे भोजन कराना चाहती हैं , मैं निश्चय ही आकर आप जो कुछ देती हैं , उसे स्वीकार करता हूँ।


## Verse an.19.9
तोमार सेवा छाड़ि’ आमि करिलुँ सन्न्यास ।
‘बाउल’ हञा आमि कैलुँ धर्म-नाश ॥९॥
*तोमार सेवा छाड़ि’ —आपकी सेवा छोड़कर ; आमि —मैंने ; करिलुँ —स्वीकार किया है ; सन्न्यास —संन्यास आश्रम ; बाउल हञा —उन्मत्त होकर ; आमि —मैं ; कैलुँ —किया ; धर्म-नाश —धर्म का नाश।*


### अनुवाद
‘‘‘ मैंने आपकी सेवा करना छोड़कर संन्यास व्रत धारण कर लिया है। इस तरह मैं उन्मत्त हो गया हूँ और मैंने धर्म के सिद्धान्तों को नष्ट कर दिया है।


## Verse an.19.10
एइ अपराध तुमि ना ल-इह आमार ।
तोमार अधीन आमि——पुत्र से तोमार ॥१०॥
*एइ अपराध —यह अपराध ; तुमि —आप ; ना —नहीं ; ल-इह —लें ; आमार —मेरा ; तोमार —आपका ; अधीन —आश्रित ; आमि —मैं ; पुत्र —पुत्र ; से —वह ; तोमार —आपका।*


### अनुवाद
‘‘‘ हे माता , कृपया आप इसे अपराध के रूप में न लें , क्योंकि मैं आपका पुत्र हूँ और पूर्णतया आप पर आश्रित हूँ।


## Verse an.19.11
नीलाचले आछि आमि तोमार आज्ञाते ।
यावत् जीब, तावतामि नारिब छाड़िते’’ ॥११॥
*नीलाचले —जगन्नाथ पुरी , नीलाचल ; आछि आमि —मैं हूँ ; तोमार आज्ञाते —आपकी आज्ञा के अनुसार ; यावत् जीब —जब तक मैं जीवित हूँ ; तावत् —तब तक ; आमि —मैं ; नारिब —नहीं ; छाड़िते —छोड़ूँगा।*


### अनुवाद
‘‘‘ मैं आपके आदेशानुसार यहाँ नीलाचल , जगन्नाथपुरी में रह रहा हूँ। जब तक मैं जीवित हूँ , तब तक मैं यह स्थान नहीं छोड़ूँगा।’’’


## Verse an.19.12
गोप-लीलाय पाइला येइ प्रसाद-वसने ।
मातारे पाठान ताहा पुरीर वचने ॥१२॥
*गोप-लीलाय —गोप बालक की लीला में ; पाइला —पाया ; येइ —जो भी ; प्रसाद —प्रसाद ; वसने —वस्त्र ; मातारे —अपनी माता को ; पाठान —भेजा ; ताहा —वह ; पुरीर वचने —परमानन्द पुरी की आज्ञा से।*


### अनुवाद
परमानन्द पुरी की आज्ञा का पालन करते हुए श्री चैतन्य महाप्रभु ने अपनी माता के पास वह प्रसाद-वस्त्र भेजा , जिसे भगवान् जगन्नाथ ने अपनी गोपलीला के बाद छोड़ दिया था।


## Verse an.19.13
जगन्नाथेर उत्तम प्रसाद आनिया यतने ।
मातारे पृथक् पाठान्, आर भक्त-गणे ॥१३॥
*जगन्नाथेर —भगवान् जगन्नाथ का ; उत्तम —उत्तम ; प्रसाद —प्रसाद ; आनिया यतने —यत्नपूर्वक ले आये ; मातारे —अपनी माता को ; पृथक् —अलग से ; पाठान —भेजा ; आर भक्त-गणे —तथा अन्य भक्तों को।*


### अनुवाद
श्री चैतन्य महाप्रभु यत्नपूर्वक जगन्नाथ जी का उत्तम कोटि का प्रसाद ले आये और उन्होंने इसे अलग-अलग थैलियों में अपनी माता तथा नदिया के भक्तों के लिए भेजा।


## Verse an.19.14
मातृ-भक्त-गणेर प्रभु हन शिरोमणि ।
सन्न्यास करिया सदा सेवेन जननी ॥१४॥
*मातृ-भक्त-गणेर —मातृभक्तों में ; प्रभु —श्री चैतन्य महाप्रभु ; हन —हैं ; शिरोमणि —शिरोमणि ; सन्न्यास करिया —संन्यास लेने के बाद भी ; सदा —सदैव ; सेवेन —सेवा की ; जननी —उनकी माता की।*


### अनुवाद
श्री चैतन्य महाप्रभु समस्त मातृ-भक्तों में सर्वश्रेष्ठ हैं। उन्होंने संन्यास व्रत लेने के बाद भी अपनी माता की सेवा की।


## Verse an.19.15
जगदानन्द नदीया गिया मातारे मिलिला ।
प्रभुर यत निवेदन, सकल कहिला ॥१५॥
*जगदानन्द —जगदानन्द ; नदीया —नवद्वीप को ; गिया —गये ; मातारे —माता शची ; मिलिला —मिले ; प्रभुर —श्री चैतन्य महाप्रभु ; यत निवेदन —सर्व नमस्कार ; सकल —सब कुछ ; कहिला —उन्होंने कहा।*


### अनुवाद
इस तरह जगदानन्द पण्डित नदिया लौट आये और जब वे शचीमाता से मिले , तो उन्होंने उनसे महाप्रभु का नमस्कार कहा।


## Verse an.19.16
आचार्यदि भक्त-गणे मिलिला प्रसाद दिया ।
माता-ठाञि आज्ञा ल-इला मासेक रहिया ॥१६॥
*आचार्य-आदि —अद्वैत आचार्य इत्यादि ; भक्त-गणे —सारे भक्त ; मिलिला —वे मिले ; प्रसाद दिया —भगवान् जगन्नाथ का प्रसाद दिया ; माता-ठाञि —माता शची से ; आज्ञा ल-इला —जाने की आज्ञा माँगी ; मासेक रहिय —एक मास रहने के बाद।*


### अनुवाद
इसके बाद वे अद्वैत आचार्य इत्यादि अन्य सारे भक्तों से मिले और उन्हें जगन्नाथ जी का प्रसाद दिया। एक मास रहने के बाद उन्होंने शची माता से विदा होने की आज्ञा माँगी।


## Verse an.19.17
आचार्येर ठाञि गिया आज्ञा मागिला ।
आचार्य-गोसाञि प्रभुरे सन्देश कहिला ॥१७॥
*आचार्येर ठाञि —अद्वैत आचार्य के पास ; गिया —जाकर ; आज्ञा मागिला —जाने की अनुमति माँगी ; आचार्य-गोसाञि —अद्वैत आचार्य ; प्रभुरे —श्री चैतन्य महाप्रभु को ; सन्देश कहिला —सन्देश भेजा।*


### अनुवाद
जब अद्वैत आचार्य के पास जाकर उन्होंने लौट जाने की अनुमति माँगी , तो अद्वैत प्रभु ने श्री चैतन्य महाप्रभु के लिए एक सन्देश दिया।


## Verse an.19.18
तरजा-प्रहेली आचार्य कहेन ठारे-ठोरे ।
प्रभु मात्र बुझेन, केह बुझिते ना पारे ॥१८॥
*तरजा-प्रहेली —द्विअर्थी भाषा में एक गीत ; आचार्य —अद्वैत आचार्य ; कहेन —कहा ; ठारे-ठोरे —कुछ संकेत करके ; प्रभु —श्री चैतन्य महाप्रभु ; मात्र —केवल ; बुझेन —समझ सकते थे ; केह बुझिते ना पारे —अन्य लोग नहीं समझ सकते थे।*


### अनुवाद
अद्वैत आचार्य ने द्विअर्थी भाषा में एक गीत लिखा था , जिसका आशय श्री चैतन्य महाप्रभु तो समझ सकते थे , किन्तु अन्य लोग नहीं समझ सकते थे।


## Verse an.19.19
‘‘प्रभुरे कहिह आमार कोटि नमस्कार ।
एइ निवेदन ताँर चरणे आमार ॥१९॥
*प्रभुरे कहिह —भगवान् चैतन्य को बता दो ; आमार —मेरे ; कोटि नमस्कार —करोड़ों नमस्कार ; एइ निवेदन —इस निवेदन में ; ताँर —उनके ; चरणे —चरणकमलों में ; आमार —मेरे।*


### अनुवाद
इस गीत में अद्वैत प्रभु ने सर्वप्रथम श्री चैतन्य महाप्रभु के चरणकमलों में करोड़ों बार नमस्कार किया था। तत्पश्चात् उन्होंने उनके चरणकमलों में यह निवेदन किया था।


## Verse an.19.20
बाउलके कहिह,——लोक ह-इल बाउल ।
बाउलके कहिह,——हाटे ना विकाय चाउल ॥२०॥
*बाउलके कहिह —जो बावले का अभिनय कर रहे हैं , उन श्री चैतन्य महाप्रभु को कहना ; लोक —लोग ; ह-इल —हो गये हैं ; बाउल —प्रेम में बावले ; बाउलके कहिह —श्री चैतन्य महाप्रभु से कहो ; हाटे —बाजार में ; ना —नहीं ; विकाय —बिकता है ; चाउल —चावल।*


### अनुवाद
‘‘ श्री चैतन्य महाप्रभु , जो कि बावले की तरह अभिनय कर रहे हैं , उनसे कृपया यह कहना कि यहाँ हर व्यक्ति उन्हीं की तरह बावला हो गया है। कृपया उनसे यह भी कहना कि बाजार में अब चावल की कोई मांग नहीं है।


## Verse an.19.21
बाउलके कहिह,——काये नाहिक आउल ।
बाउलके कहिह,——इहा कहियाछे बाउल’’ ॥२१॥
*बाउलके कहिह —बावरे श्री चैतन्य महाप्रभु से कहना ; काये —व्यापार में ; नाहिक —नहीं है ; आउल —प्रेम में बावले हुए व्यक्तियों को ; बाउलके कहिह —बावरे श्री चैतन्य महाप्रभु को यह भी कहना ; इहा —यह ; कहियाछे —कहा है ; बाउल —अन्य बावरे श्री अद्वैत प्रभु ने।*


### अनुवाद
‘‘ और उन्हें कहना कि जो लोग भावावेश में बावले हैं , वे अब भौतिक जगत् में रुचि नहीं रखते। श्री चैतन्य महाप्रभु से यह भी कहना कि प्रेम में बावले हुए व्यक्ति (अद्वैत प्रभु) ने ये शब्द कहे हैं।’’


## Verse an.19.22
एत शुनि’ जगदानन्द हासिते लागिला ।
नीलाचले आसि’ तबे प्रभुरे कहिला ॥२२॥
*एत शुनि’ —यह सुनकर ; जगदानन्द —जगदानन्द पण्डित ; हासिते लागिला —हँसने लगे ; नीलाचले —जगन्नाथ पुरी को ; आसि’ —लौटकर ; तबे —तब ; प्रभुरे कहिला —उन्होंने यह सब श्री चैतन्य महाप्रभु को बताया।*


### अनुवाद
अद्वैत आचार्य के वचन सुनकर जगदानन्द पण्डित हँसने लगे और जब वे जगन्नाथपुरी या नीलाचल लौटकर आये , तो उन्होंने चैतन्य महाप्रभु को सब सूचित कर दिया।


## Verse an.19.23
तरजा शुनि’ महाप्रभु ईषत् हासिला ।
‘ताँर येइ आज्ञा’——बलि’ मौन धरिला ॥२३॥
*तरजा शुनि’ —गीत सुनकर ; महाप्रभु —श्री चैतन्य महाप्रभु ; ईषत् हासिला —मुस्कुराये ; ताँर येइ आज्ञा —यह उनका आदेश है ; बलि’ —कहकर ; मौन धरिला —मौन हो गये।*


### अनुवाद
अद्वैत आचार्य से द्विअर्थी गीत सुनकर श्री चैतन्य महाप्रभु चुपके-चुपके हँसने लगे और उन्होंने कहा , ‘‘ यह उनका आदेश है।’’ तब वे मौन हो गये।


## Verse an.19.24
जानियाओ स्वरूप गोसाञि प्रभुरे पुछिल ।
‘एइ तरजार अर्थ बुझिते नारिल’ ॥२४॥
*जानियाओ —यद्यपि जानते थे ; स्वरूप गोसाञि —स्वरूप दामोदर गोस्वामी ; प्रभुरे पुछिल —श्री चैतन्य महाप्रभु से पूछा ; एइ तरजार अर्थ —इस गीत का अर्थ ; बुझिते —समझने के लिए ; नारिल —मैं समर्थ नहीं हूँ।*


### अनुवाद
स्वरूप दामोदर गोस्वामी ने रहस्य जानते हुए भी महाप्रभु से पूछा , ‘‘ इस गीत का क्या अर्थ है ? मैं इसे समझ नहीं सका।’’


## Verse an.19.25
प्रभु कहेन,——‘आचार्य हय पूजक प्रबल ।
आगम-शास्त्रेर विधि-विधाने कुशल ॥२५॥
*प्रभु कहेन —श्री चैतन्य महाप्रभु ने कहा ; आचार्य हय पूजक प्रबल —अद्वैत आचार्य महान् आराधक हैं ; आगम-शास्त्रेर —वैदिक साहित्य के ; विधि-विधाने कुशल —विधि-विधानों में निपुण।*


### अनुवाद
श्री चैतन्य महाप्रभु ने उत्तर दिया , ‘‘ अद्वैत आचार्य भगवान् के महान् आराधक हैं और वे वैदिक साहित्य में निर्देशित विधि-विधानों में अत्यन्त पारंगत हैं।


## Verse an.19.26
उपासना लागि’ देवेर करेन आवाहन ।
पूजा लागि’ कत काल करेन निरोधन ॥२६॥
*उपासना लागि’ —अर्चाविग्रह की पूजा करने के लिए ; देवेर —भगवान् की ; करेन आवाहन —आने के लिए आमन्त्रित करते हैं ; पूजा लागि’ —पूजा करने के लिए ; कत काल —कुछ समय तक ; करेन निरोधन —वे विग्रह को रखते हैं।*


### अनुवाद
‘‘ अद्वैत आचार्य भगवान् को आने तथा पूजित होने के लिए आमन्त्रित करते हैं। वे पूजा करने के लिए अर्चाविग्रह को कुछ समय तक रखते हैं।


## Verse an.19.27
पूजा-निर्वाहण हैले पाछे करेन विसर्जन ।
तरजार ना जानि अर्थ, किबा ताँर मन ॥२७॥
*पूजा-निर्वाहण —पूजा पूरी होने पर ; हैले —जब होता है ; पाछे —अन्त में ; करेन विसर्जन —विग्रह को वापस भेज देते हैं ; तरजार —गीत का ; ना जानि —मैं नहीं जानता ; अर्थ —अर्थ ; किबा ताँर मन —उनके मन में क्या है।*


### अनुवाद
‘‘ पूजा पूरी हो जाने पर वे अर्चाविग्रह को अन्यत्र भेज देते हैं। मैं न तो इस गीत का अर्थ जानता हूँ , न ही यह जानता हूँ कि अद्वैत प्रभु के मन में क्या है।


## Verse an.19.28
महा-योगेश्वर आचार्य——तरजाते समर्थ ।
आमिह बुझिते नारि तरजार अर्थ’ ॥२८॥
*महा-योगेश्वर —महान् योगी ; आचार्य —अद्वैत आचार्य ; तरजाते समर्थ —गीत लिखने में अति निपुण ; आमिह —फिर भी मैं ; बुझिते —समझने के लिए ; नारि —समर्थ नहीं हूँ ; तरजार —गीत का ; अर्थ —अर्थ।*


### अनुवाद
‘‘ अद्वैत आचार्य महान् योगी हैं। उन्हें कोई नहीं समझ सकता। वे गीत लिखने में इतने पटु हैं कि मैं भी नहीं समझ पाता।’’


## Verse an.19.29
शुनिया विस्मित ह-इला सब भक्त-गण ।
स्वरूप-गोसाञि किछु ह-इला विमन ॥२९॥
*शुनिया —सुनकर ; विस्मित —चकित ; ह-इला —हो गये ; सब —सब ; भक्त-गण —भक्त ; स्वरूप-गोसाञि —स्वरूप दामोदर गोस्वामी ; किछु —कुछ ; ह-इला —हो गये ; विमन —खिन्न।*


### अनुवाद
यह सुनकर सारे भक्त चकित हो गये , किन्तु स्वरूप दामोदर गोस्वामी तो विशेष रूप से कुछ-कुछ खिन्न हो गये।


## Verse an.19.30
सेइ दिन हैते प्रभुर आर दशा ह-इल ।
कृष्णेर विच्छेद-दशा द्विगुण बाड़िल ॥३०॥
*सेइ दिने हैते —उस दिन से ; प्रभुर —श्री चैतन्य महाप्रभु ; आर —अन्य ; दशा —दशा ; ह-इल —हुई ; कृष्णेर —भगवान् कृष्ण से ; विच्छेद-दशा —विरह की दशा ; द्वि-गुण —द्विगुणित ; बाड़िल —वृद्धि हुई।*


### अनुवाद
उस दिन से श्री चैतन्य महाप्रभु की भावदशा विशेष रूप से बदल गई। कृष्ण से वियोग की उनकी भावना द्विगुणित हो उठी।


## Verse an.19.31
उन्माद-प्रलाप-चेष्टा करे रात्रि-दिने ।
राधा-भावावेशे विरह बाड़े अनुक्षणे ॥३१॥
*उन्माद —उन्माद ; प्रलाप —प्रलाप ; चेष्टा —कार्य ; करे रात्रि-दिने —जो वे दिन-रात करते ; राधा-भाव-आवेशे —श्रीमती राधारानी के भाव में ; विरह —विरह ; बाड़े —बढ़ा ; अनुक्षणे —प्रतिक्षण।*


### अनुवाद
चूँकि श्रीमती राधारानी के भावावेश में महाप्रभु की विरह-भावना प्रतिक्षण बढ़ती गई , अत: दिन तथा रात दोनों ही समय उनके कार्य उग्र तथा अविवेकपूर्ण होने लगे।


## Verse an.19.32
आचम्बिते स्फुरे कृष्णेर मथुरा-गमन ।
उद्घूर्णा-दशा हैल उन्माद-लक्षण ॥३२॥
*आचम्बिते —अचानक ; स्फुरे —उदय हुआ ; कृष्णेर —भगवान कृष्ण का ; मथुरा-गमन —मथुरा के लिए प्रस्थान ; उद्घूर्णा-दशा —उद्घूर्णा नामक भाव दशा ; हैल —हुई ; उन्माद-लक्षण —उन्माद के लक्षण।*


### अनुवाद
एकाएक श्री चैतन्य महाप्रभु के भीतर भगवान् कृष्ण के मथुरा गमन का दृश्य उदय हो आया और वे उद्घूर्णा नामक उन्माद के लक्षण प्रदर्शित करने लगे।


## Verse an.19.33
रामानन्देर गला धरि’ करेन प्रलापन ।
स्वरूपे पुछेन मानि’ निज-सखी-गण ॥३३॥
*रामानन्देर —रामानन्द राय का ; गला धरि’ —गला पकड़कर ; करेन प्रलापन —प्रलाप करने लगे ; स्वरूपे पुछेन —स्वरूप दामोदर से पूछा ; मानि’ —मानकर ; निज-सखी-गण —गोपी सखी।*


### अनुवाद
श्री चैतन्य महाप्रभु उन्मत्त की तरह रामानन्द राय का गला पकड़कर बोलने लगे और स्वरूप दामोदर को अपनी गोपी सखी मानकर उनसे प्रश्न पूछने लगे।


## Verse an.19.34
पूर्वे येन विशाखारे राधिका पुछिला ।
सेइ श्लोक पड़ि’ प्रलाप करिते लागिला ॥३४॥
*पूर्वे —पहले ; येन —जैसे ; विशाखारे —विशाखा को ; राधिका —श्रीमती राधारानी ; पुछिला —पूछा या ; सेइ श्लोक —वह श्लोक ; पड़ि’ —पढ़कर ; प्रलाप —उन्मत्त की तरह बोलते हुए ; करिते लागिला —करने लगे।*


### अनुवाद
जिस तरह श्रीमती राधारानी ने अपनी निजी सखी विशाखा से पूछा था , उसी तरह श्री चैतन्य महाप्रभु भी वही श्लोक पढ़कर उन्मत्त की तरह बोलने लगे।


## Verse an.19.35
क्‍व नन्द-कुल-चन्द्रमा: क्‍व शिखि-चन्द्रकालङ्कृति:
क्‍व मन्द्र-मुरली-रव: क्‍व नु सुरेन्द्र-नील-द्युति: ।
क्‍व रास-रस-ताण्डवी क्‍व सखि जीव-रक्षौषधिर्
निधिर्मम सुहृत्तम: क्‍व बत हन्त हा धिग्विधिम् ॥३५॥
*क्‍व —कहाँ ; नन्द-कुल-चन्द्रमा: —कृष्ण , जो नन्द महाराज के कुल रूपी सागर में चन्द्रमा की तरह उदित हुए हैं ; क्‍व —कहाँ ; शिखि-चन्द्रक-अलङ्कृति: —कृष्ण , जिनका सर मोरपंख से सुशोभित है ; क्‍व —कहाँ ; मन्द्र-मुरली-रव: —कृष्ण , जिनकी वंशी गहरी ध्वनि उत्पन्न करती है ; क्‍व —कहाँ ; नु —निश्चय ही ; सुरेन्द्र-नील-द्युति: —कृष्ण , जिनकी शारीरिक कान्ति इन्द्रनील मणि के समान है ; क्‍व —कहाँ ; रास-रस-ताण्डवी —कृष्ण , जो रास नृत्य में निपुण हैं ; क्‍व —कहाँ ; सखि —हे प्रिय सखी ; जीव-रक्षा-औषधि: —कृष्ण , जो औषघ रूप हैं , जो प्राण बचा सकते हैं ; निधि: —निधि ; मम —मेरे ; सुहृत्-तम: —सुहृद मित्र ; क्‍व —कहाँ ; बत —मैं खिन्न हूँ ; हन्त —हाय ; हा —अरे ; धिक् विधिम् —विधाता को धिक्कार है।*


### अनुवाद
‘‘‘ हे प्रिय सखी , कहाँ हैं वे कृष्ण , जो कि महाराज नन्द के कुलरूपी सागर से उदय होने वाले चन्द्रमा की तरह हैं ? कहाँ हैं वे कृष्ण , जिनका सिर मोर पंख से सुशोभित है ? कहाँ हैं वे ? कहाँ हैं वे कृष्ण , जिनकी वंशी इतना गम्भीर स्वर उत्पन्न करती है ? ओह! कहाँ हैं वे कृष्ण , जिनकी शारीरिक कान्ति इन्द्रनील मणि के समान है ? कहाँ है वे कृष्ण , जो रास नृत्य में इतने निपुण हैं ? ओह! कहाँ हैं वे , जो मेरे प्राण बचा सकते हैं ? कृपा करके मुझे बतलाओ कि अपने जीवन के कोष तथा सर्वोत्कृष्ट मित्र कृष्ण को कहाँ पा सकती हूँ ? उनसे विरह का अनुभव करती हुई मैं अपने भाग्य के निर्माता विधाता को धिक्कारती हूँ।’


### तात्पर्य
यह श्लोक श्रील रूप गोस्वामी कृत ललित माधव ( ३.२५) में पाया जाता है।


## Verse an.19.36
*व्रजेन्द्र-कुल —व्रजभूमि में महाराज नन्द का कुल ; दुग्ध-सिन्धु —दुग्ध के सागर के समान ; कृष्ण —भगवान् कृष्ण ; ताहे —उसमें ; पूर्ण —पूर्ण ; इन्दु —चन्द्रमा ; जन्मि’ —उदित ; कैला —हुए हैं ; जगत् —सारा जगत् ; उजोर —प्रकाशित ; कान्ति-अमृत —उनकी शारीरिक कान्ति का अमृत ; येबा पिये —जो भी पाता है ; निरन्तर —सदैव ; पिया —पाते हुए ; जिये —जीते हैं ; व्रज-जनेर —वृन्दावन के निवासी ; नयन-चकोर —चकोर पक्षी के समान आँखें।*


### अनुवाद
‘‘ महाराज नन्द का परिवार दुग्ध सागर की तरह है , जिसमें से भगवान् कृष्ण समग्र ब्रह्माण्ड को प्रकाशित करने वाले पूर्ण चन्द्रमा के समान उदित हुए हैं। व्रजवासियों के नेत्र उन चकोर पक्षियों के समान हैं , जो उनकी शारीरिक द्युति के अमृत का निरन्तर पान करते हैं और इस तरह शान्तिपूर्वक जीवन बिताते हैं।


## Verse an.19.37
*सखि हे —हे प्रिय सखी ; कोथा कृष्ण —भगवान् कृष्ण कहाँ हैं ; कराह दरशन —कृपया मुझे उन्हें देखने दो ; क्षणेके —क्षणभर में ; याहार —जिनका ; मुख —मुख ; ना देखिले —यदि नहीं देखती ; फाटे बुक —मेरा हृदय फटता है ; शीघ्र —जल्दी ; देखाह —दिखाओ ; ना रहे जीवन —जीवित नहीं रह सकती।*


### अनुवाद
‘‘ हे प्रिय सखी , कहाँ हैं कृष्ण ? कृपया मुझे उनका दर्शन करने दो। यदि क्षण भर भी मैं उनका मुख नहीं देखती , तो मेरा हृदय फटने लगता है। कृपया मुझे तुरन्त ही उन्हें दिखलाओ , अन्यथा मैं जीवित नहीं रह सकती।


## Verse an.19.38
*एइ —ये ; व्रजेर रमणी —वृन्दावन की स्त्रियाँ ; काम-अर्क-तप्त-कुमुदिनी —कामवासना से तप्त कुमुदिनियों के समान ; निज —अपने ; कर-अमृत —हाथों के अमृत से ; दिया —देकर ; दान —दान ; प्रफुल्लित —प्रफुल्लित ; करे —करते हैं ; येइ —जो ; काहाँ —कहाँ ; मोर —मेरे ; चन्द्र —चन्द्रमा ; सेइ —वे ; देखाह —कृपया दिखाओ ; सखि —हे प्रिय सखी ; राख —कृपया बचाओ ; मोर प्राण —मेरा जीवन।*


### अनुवाद
‘‘ वृन्दावन की स्त्रियाँ कामवासनाओं के सूर्य से तप्त कुमुदिनियों के तुल्य हैं। किन्तु चन्द्रमा तुल्य कृष्ण उन्हें अपने हाथों का अमृत प्रदान करके प्रफुल्लित बनाते हैं। हे प्रिय सखी , अब मेरा वह चन्द्रमा कहाँ है ? मुझे उसका दर्शन कराकर मेरा जीवन बचा लो!


## Verse an.19.39
*काहाँ —कहाँ ; से —वह ; चूड़ार ठाम —मुकुट का सौन्दर्य ; शिखि-पिञ्छेर उड़ान —जिसके ऊपर मोरपंख है ; नव-मेघे —नवीन बादलों में ; येन —जैसे ; इन्द्र-धनु —इन्द्रधनुष ; पीत-अम्बर —पिताम्बर ; तड़ित्-द्युति —बिजली की चमक के समान ; मुक्ता-माला —मोतियों का हार ; बक-पाँति —बगुलों की पंक्ति के समान ; नव-अम्बुद —नवीन बादल ; जिनि’ —परास्त करनेवाला ; श्याम-तनु —श्यामल देह।*


### अनुवाद
‘‘ हे प्रिय सखी , कहाँ है वह सुन्दर मुकुट , जिसके ऊपर मोरपंख नवीन बादलों में इन्द्रधनुष जैसा लगता है ? वह पीताम्बर कहाँ है , जो बिजली के समान चमकता है ? और कहाँ है वह मोतियों का गले का हार , जिसके मोती आकाश में उड़ रहे बगुलों की पंक्ति के समान लगते हैं ? कृष्ण का श्यामल शरीर श्याम रंग के नये बादलों को पराजित करने वाला है।


## Verse an.19.40
*एक-बार —एक बार ; यार —जिसकी ; नयने —आँखें ; लागे —बन्दी बनाती है ; सदा —सदैव ; तार —उसके ; हृदये —हृदय में ; जागे —प्रमुख बना रहता है ; कृष्ण-तनु —कृष्ण का देह ; येन —के समान ; आम्र-आठा —आम के वृक्ष का रस ; नारी-मने —स्त्रियों के मन में ; पैशे —प्रवेश करता है ; हाय —हाय ; यात्ने —अत्यन्त प्रयत्न करने पर भी ; नाहि —नहीं ; बाहिराय —बाहर आता ; तनु नहे —साधारण शरीर नहीं है ; सेया-कुलेर काँटा —सेया बेर वृक्ष के काँटे के समान।*


### अनुवाद
‘‘ यदि किसी व्यक्ति की आँखें एक बार भी कृष्ण के सुन्दर शरीर को बन्दी बना लेती हैं , तो वह उसके हृदय के भीतर सदैव प्रमुख बना रहता है। कृष्ण का शरीर आम वृक्ष के रस के समान है , क्योंकि जब यह स्त्रियों के मनों में प्रवेश करता है , तो महान् प्रयत्न करने पर भी यह बाहर नहीं आता। इस तरह कृष्ण का अद्वितीय शरीर सेया बेर वृक्ष के काँटे के समान है।


## Verse an.19.41
*जिनिया —को पराजित करने वाली ; तमाल-द्युति —तमाल वृक्ष की आभा के समान ; इन्द्र-नील —इन्द्रनील मणि ; सम कान्ति —के समान कान्ति ; से कान्तिते —उस कान्ति से ; जगत् माताय —सारा जगत् उन्मत्त हो जाता है ; शृङ्गार-रस —माधुर्य प्रेम का रस ; सार —सार ; छानि’ —छानकर ; ताते —उसमें ; चन्द्र-ज्योत्स्‍ना —पूर्ण चन्द्र की चाँदनी ; सानि’ —मिलाकर ; जानि —मैं जानती हूँ ; विधि —विधाता ; निरमिला —निर्मल बनाया है ; ताय —वह।*


### अनुवाद
‘‘ कृष्ण की शारीरिक द्युति इन्द्रनीलमणि के समान चमकीली है और वह तमालवृक्ष की कान्ति को पराजित करने वाली है। उनके शरीर की कान्ति सारे जगत् को पागल बना देती है , क्योंकि विधाता ने माधुर्य प्रेम के रस के सार को परिष्कृत करके उसे चाँदनी से मिलाकर पारदर्शी बना दिया है।


## Verse an.19.42
*काहाँ —जहाँ ; से —वह ; मुरली-ध्वनि —वंशी की ध्वनि ; नव-अभ्र-गर्जित जिनि’ —नवीन बादल की गर्जन को जीतने वाली ; जगत् —सारा जगत् ; आकर्षे —आकर्षित करती है ; श्रवणे —श्रवणेन्द्रिय को ; याहार —जिनकी ; उठि’ —उठकर ; धाय —दोड़ते हैं ; व्रज-जन —व्रजभूमि के निवासी ; तृषित चातक-गण —तृषित चातक पक्षीओं की तरह ; आसि’ —आकर ; पिये —पीते हैं ; कान्ति-अमृत-धार —कृष्ण की शारीरिक कान्ति के अमृत की धारा को।*


### अनुवाद
‘‘ कृष्ण की वंशी की गहरी ध्वनि नवीन बादलों की गर्जना को पराजित कर देती है और सारे जगत् के कानों को आकृष्ट करती है। इस तरह वृन्दावन के निवासी जब उठते हैं , तब वे तृषित पपीहों की तरह कृष्ण की शारीरिक कान्ति के अमृत की धारा को पीकर उस ध्वनि का पीछा करते हैं।


## Verse an.19.43
*मोर —मेरे ; सेइ —वह ; कला-निधि —कला तथा संस्कृति के आगार ; प्राण-रक्षा-महा-औषौधि —मेरे प्राण बचाने की औषधि ; सखि —हे प्रिय सखी ; मोर —मेरे ; तेंहो —वे ; सुहृत्-तम —सुहृद मित्र ; देह जीये —मेरा शरीर जीता है ; ताँहा विने —उनके बिना ; धिक् —धिक्कार है ; एइ जीवने —इस जीवन को ; विधि —विधाता ; करे —करता है ; एत विड़म्बन —इतनी ठगाई।*


### अनुवाद
‘‘ कृष्ण कला तथा संस्कृति के आगार हैं और वे वह रामबाण औषधि हैं , जो मेरे जीवन को बचाती है। हे सखी , चूँकि मैं अपने मित्रों में से सर्वोत्तम मित्र के बिना जीवित हूँ , अतएव मैं अपनी आयु को धिक्कारती हूँ। मैं सोचती हूँ कि विधाता ने मुझे कई तरह से ठगा है।


## Verse an.19.44
*ये-जन —जो व्यक्ति ; जीते —जीना ; नाहि चाय —नहीं चाहता ; तारे —उसे ; केने —क्यों ; जीयाय —जीने देता है ; विधि-प्रति —विधाता के प्रति ; उठे —जाग्रत हुआ ; क्रोध-शोक —क्रोध तथा शोक ; विधिरे —विधाता की ; करे —करता है ; भर्त्सन —भर्त्सना ; कृष्णे —भगवान् कृष्ण पर ; देन —लगाता है ; ओलाहन —आक्षेप ; पड़ि’ —पढ़ा ; भागवतेर —श्रीमद्भागवत का ; एक श्लोक —एक श्लोक।*


### अनुवाद
‘‘ भला विधाता उस व्यक्ति को क्यों जीने देता है , जो जीना नहीं चाहता ?’’ इस विचार से श्री चैतन्य महाप्रभु में क्रोध तथा शोक उत्पन्न हो गया। तब उन्होंने श्रीमद्भागवत का एक श्लोक पढ़ा , जो विधाता को धिक्कारता है और कृष्ण के प्रति आक्षेप लगाता है।


## Verse an.19.45
अहो विधातस्तव न क्‍वचिद्दया
संयोज्य मैत्र्या प्रणयेन देहिन: ।
तांश्चाकृतार्थान्वियुनङ्क्ष्यपार्थकं
विचेष्टितं तेऽर्भक-चेष्टितं यथा ॥४५॥
*अहो —अहो ; विधात: —हे विधाता ; तव —तुम्हारी ; न —नहीं ; क्‍वचित् —कभी भी ; दया —दया ; संयोज्य —संयोग करते हो ; मैत्र्या —मित्रता द्वारा ; प्रणयेन —तथा स्‍नेह द्वारा ; देहिन: —देहधारी जीवों का ; तान् —उनको ; च —तथा ; अकृत-अर्थान् —प्राप्त किये बिना ; वियुनङ्क्षि —तुम करवाते हो ; अपार्थकम् —वियोग ; विचेष्टितम् —कार्यकलाप ; ते —तुम्हारे ; अर्भक —बच्चे का ; चेष्टितम् —बचकाना खेल ; यथा —जैसा।*


### अनुवाद
‘‘‘ हे विधाता , तुममें तनिक भी दया नहीं है! तुम पहले तो मैत्री तथा स्‍नेह के द्वारा देहधारी जीवों को पास-पास लाते हो , किन्तु इसके पूर्व कि उनकी इच्छाएँ पूरी हों , तुम उन्हें विलग कर देते हो। तुम्हारे कार्यकलाप बच्चों के मूर्खतापूर्ण खिलवाड़ों जैसे हैं।’


### तात्पर्य
यह श्लोक श्रीमद्भागवत ( १०.३९.१९) से उद्धृत हुआ है। यह श्लोक व्रज बालाओं ने तब कहा था , जब अक्रूर तथा बलराम के साथ कृष्ण वृन्दावन से मथुरा के लिए चल पड़े। गोपियाँ शोक कर रही थीं कि विधाता ने पहले तो कृष्ण तथा बलराम से स्‍नेह तथा प्रेम में उनके मिलन को सम्भव बनाया , किन्तु उसके बाद उसने उन्हें विलग कर दिया है।


## Verse an.19.46
*ना जानिस् —तुम नहीं जानते ; प्रेम-मर्म —प्रेम-व्यवहार का मर्म ; व्यर्थ करिस् —तुम व्यर्थ बनाते हो ; परिश्रम —सर्व प्रयास ; तोर चेष्टा —तुम्हारे कार्यकलाप ; बालक-समान —बच्चे के बचकाने कार्य जैसे ; तोर यदि लाग् पाइये —यदि मैं तुम से मिलने का अवसर प्राप्त करूँ ; तबे —तब ; तोरे —तुमको ; शिक्षा दिये —कुछ पाठ पढ़ायें ; एमन —इस तरह ; येन —जिससे ; ना करिस् विधान —व्यवस्था नहीं करोगे।*


### अनुवाद
‘‘ हे विधाता , तुम प्रेम-व्यापार के मर्म को नहीं जानते , इसलिए तुम हमारे प्रयासों को व्यर्थ बना देते हो। यह तुम्हारे बचपने को बतलाता है। यदि हम तुम्हें पकड़ पायें , तो ऐसा पाठ पढ़ायें कि तुम फिर कभी ऐसी व्यवस्था न करो।


## Verse an.19.47
*अरे —अरे ; विधि —विधाता ; तुइ —तुम ; बड़-इ —अत्यन्त ; निठुर —क्रूर ; अन्य: अन्य —एक-दूसरे को ; दुर्लभ जन —विरले ही मिलनेवाले ; प्रेमे —प्रेम में ; कराञा सम्मिलन —साथ मिलाते हो ; अकृत-अर्थान् —असफल ; केने —क्यों ; करिस् —तुम करते हो ; दूर —दूर।*


### अनुवाद
‘‘ रे क्रूर विधाता! तुम बड़े ही निष्ठुर हो , क्योंकि तुम ऐसे लोगों में प्रेम उत्पन्न करते हो , जो विरले ही एक दूसरे के सम्पर्क में आते हैं। और जब तुम उन्हें मिलाते हो , तो इसके पूर्व कि उनकी इच्छाएँ पूरी हों , उन्हें पुन: दूर दूर कर देते हो।


## Verse an.19.48
*अरे —अरे ; विधि —विधाता ; अकरुण —सर्वाधिक निर्दय ; देखाञा —दिखाकर ; कृष्ण-आनन —कृष्ण का सुन्दर मुख ; नेत्र-मन —मन तथा आँखें ; लोभाइला —लुभाकर ; मोर —मेरा ; क्षणेके करिते पान —क्षणभर के लिए पान करके ; काड़ि’ निला —वापस ले लिया ; अन्य स्थान —अन्य स्थान पर ; पाप कैलि —बहुत पापमय काम किया ; दत्त-अपहार —दान में दी हुई चीज वापस लेकर।*


### अनुवाद
‘‘ रे विधाता , तुम कितने निर्दय हो! तुम कृष्ण का सुन्दर मुख प्रकट करते हो और मन तथा आँखों को लुभाते हो , किन्तु वे क्षणभर भी उस अमृत का पान नहीं कर पाते कि तुम कृष्ण को दूसरे स्थान पर भगा देते हो। यह बहुत बड़ा पाप है , क्योंकि इस तरह से तुम दान दी हुई वस्तु को छीन लेते हो।


## Verse an.19.49
*अक्रूर —अक्रूर ; करे —किया ; तोमार दोष —तुम्हारा दोष ; आमाय —मुझे ; केने —क्यों ; कर —तुम करते हो ; रोष —क्रोध ; इहा —यह ; यदि —यदि ; कह —तुम कहो ; दुराचार —हे दुराचारी (विधाता) ; तुइ —तुम ; अक्रूर-मूर्ति धरि’ —अक्रूर का रूप धारण करके ; कृष्ण —भगवान् कृष्ण ; निलि —तुमने लिया है ; चुरि करि’ —चुराया ; अन्येर —अन्यों का ; नहे —नहीं है ; ऐछे —इस प्रकार का ; व्यवहार —आचरण।*


### अनुवाद
‘‘ ऐ दुराचारी विधाता! यदि तुम हमसे कहो कि , ‘ अक्रूर ही सचमुच दोषी है ; तुम मुझ पर क्यों क्रोधित हो ?’’ तो मैं तुमसे कहती हूँ , ‘ रे विधाता , तुम्हीं ने अक्रूर का रूप धारण करके कृष्ण को चुरा लिया है। अन्य कोई व्यक्ति ऐसा व्यवहार नहीं करता।’


## Verse an.19.50
*आपनार कर्म-दोष —यह मेरे अपने भाग्य का दोष है ; तोरे —तुम पर ; किबा —क्या ; करि रोष —मैं आक्षेप करूँ ; तोय-मोय —तुम और मेरे बीच ; सम्बन्ध —सम्बन्ध ; विदूर —दूर का ; ये —वे ही हैं ; आमार —मेरे ; प्राण-नाथ —प्राणनाथ ; एकत्र —साथ-साथ ; रहि —हम रहते हैं ; याँर साथ —जिनके साथ ; सेइ कृष्ण —वे कृष्ण ; ह-इला निठुर —क्रूर हो गये हैं।*


### अनुवाद
‘‘ किन्तु यह तो मेरे ही भाग्य का दोष है। मैं तुम पर व्यर्थ ही आक्षेप क्यों करूँ ? तुम्हारे तथा मेरे बीच कोई घनिष्ठता नहीं है। किन्तु कृष्ण तो मेरे प्राण तथा आत्मा हैं। हम एक साथ रहने वाले हैं , किन्तु वे ही हैं , जो अब इतने क्रूर बन गये हैं।


## Verse an.19.51
*सब त्यजि’ —सब कुछ त्यागकर ; भजि याँरे —जिसकी मैं पूजा करती हूँ ; सेइ —वह व्यक्ति ; आपन-हाते —अपने ही हाथ से ; मारे —मारता है ; नारी-वधे —स्त्री को मारने में ; कृष्णेर —कृष्ण का ; नाहि भय —डर नहीं है ; ताँर लागि’ —उनके लिए ; आमि मरि —मैं मरती हूँ ; उलटि’ —मूडकर ; ना चाहे हरि —कृष्ण देखते नहीं ; क्षण-मात्रे —क्षणभर में ; भाङ्गिल —तोड़ दिया ; प्रणय —सारे प्रेम व्यवहार को।*


### अनुवाद
‘‘ जिनके लिए मैंने अपना सब कुछ त्याग दिया , वे ही मुझे अपने हाथों से मार रहे हैं। कृष्ण को स्त्रियों का वध करते हुए कोई डर नहीं लगता। निस्सन्देह , मैं उन पर मर रही हूँ , किन्तु वे मेरी ओर मुड़कर देखते तक नहीं। उन्होंने क्षणभर में हमारे प्रेम व्यापार को नष्ट-भ्रष्ट कर दिया है।


## Verse an.19.52
*कृष्णे —कृष्ण पर ; केने —क्यों ; करि रोष —मैं रोष करूँ ; आपन —मेरे अपने ; दुर्दैव —दुर्भाग्य का ; दोष —दोष ; पाकिल —पक गया है ; मोर —मेरा ; एइ —यह ; पाप-फल —पापफल ; ये —वह ; कृष्ण —कृष्ण ; मोर —मेरे ; प्रेम-अधीन —प्रेम के अधीन ; तारे —उनको ; कैल —किया है ; उदासीन —उदासीन ; एइ मोर —यह मेरा है ; अभाग्य —दुर्भाग्य ; प्रबल —अत्यन्त प्रबल।*


### अनुवाद
‘‘ फिर भी , मैं कृष्ण पर क्यों रुष्ट होऊँ ? यह तो मेरे अपने दुर्भाग्य का दोष है। मेरे पापकर्मों का फल पक चुका है , इसलिए वे कृष्ण जो सदैव मेरे प्रेम के वश में रहते थे , अब मेरे प्रति उदासीन हैं। इसका अर्थ यही है कि मेरा दुर्भाग्य अत्यन्त प्रबल है।’’


## Verse an.19.53
*एइ-मत —इस प्रकार ; गौर-राय —श्री चैतन्य महाप्रभु ; विषादे —विरह के कारण शोक से ; करे हाय हाय —सदैव कहते ‘‘हाय , हाय’’ ; हा हा कृष्ण —हा हा , कृष्ण ; तुमि गेला कति —आप कहाँ चले गये हैं ; गोपी-भाव हृदये —हृदय में गोपियों के प्रेमावेश के साथ ; तार वाक्ये —उनके शब्दों में ; विलापये —वे शोक करते ; गोविन्द दामोदर माधव —हे गोविन्द , हे दामोदर , हे माधव ; इति —इस प्रकार।*


### अनुवाद
इस तरह श्री चैतन्य महाप्रभु विरह भाव में शोक करते , ‘‘ हाय , हाय! हे कृष्ण , आप कहाँ चले गये हैं ?’’ श्री चैतन्य महाप्रभु अपने हृदय में गोपियों के भावों को अनुभव करते हुए ‘‘हे गोविन्द! हे दामोदर! हे माधव!’’ जैसे उनके शब्दों से अपनी पीड़ा व्यक्त करते।


## Verse an.19.54
*तबे —तब ; स्वरूप-राम-राय —स्वरूप दामोदर गोस्वामी तथा रामानन्द राय ; करि’ नाना उपाय —अनेक उपाय करके ; महाप्रभुर —श्री चैतन्य महाप्रभु ; करे आश्वासन —शान्त किया ; गायेन —उन्होंने गाये ; सङ्गम-गीत —मिलन के गीत ; प्रभुर —श्री चैतन्य महाप्रभु का ; फिराइला चित —हृदय परिवर्तित हुआ ; प्रभुर —श्री चैतन्य महाप्रभु का ; किछु —कुछ ; स्थिर —शान्त ; हैल —हो गया ; मन —मन।*


### अनुवाद
तब स्वरूप दामोदर तथा रामानन्द राय ने महाप्रभु को सान्त्वना देने के लिए तरह-तरह के उपाय किये। उन्होंने मिलाप के गीत गाये , जिनसे उनका हृदय परिवर्तित हुआ और उनका मन शान्त हो गया।


## Verse an.19.55
एइ-मत विलपिते अर्ध-रात्रि गेल ।
गम्भीराते स्वरूप-गोसाञि प्रभुरे शोयाइल ॥५५॥
*एइ-मत —इस प्रकार ; विलपिते —विलाप करते हुए ; अर्ध-रात्रि गेल —आधी रात बीत गई ; गम्भीराते —गम्भीरा नामक कमरे में ; स्वरूप-गोसाञि —स्वरूप दामोदर गोस्वामी ; प्रभुरे शोयाइल —महाप्रभु को सुला दिया।*


### अनुवाद
इस तरह से श्री चैतन्य महाप्रभु को विलाप करते-करते आधी रात बीत गई। तब स्वरूप दामोदर ने उन्हें गम्भीरा नामक कमरे में सुला दिया।


## Verse an.19.56
प्रभुरे शोयाञा रामानन्द गेला घरे ।
स्वरूप, गोविन्द शुइला गम्भीरार द्वारे ॥५६॥
*प्रभुरे —श्री चैतन्य महाप्रभु ; शोयाञा —सुला दिया गया ; रामानन्द —रामानन्द राय ; गेला घरे —अपने घर लौट गये ; स्वरूप —स्वरूप दामोदर गोस्वामी ; गोविन्द —गोविन्द ; शुइला —लेट गये ; गम्भीरार द्वारे —गम्भीरा के दरवाजे पर।*


### अनुवाद
जब महाप्रभु को सुला दिया गया , तो रामानन्द राय अपने घर चले गये और स्वरूप दामोदर तथा गोविन्द गम्भीरा के दरवाजे पर लेट गये।


## Verse an.19.57
प्रेमावेशे महाप्रभुर गर-गर मन ।
नाम-सङ्कीर्तन करि’ करेन जागरण ॥५७॥
*प्रेम-आवेशे —प्रेमावेश में ; महाप्रभुर —श्री चैतन्य महाप्रभु का ; गर-गर मन —मन पूर्णतया अभिभूत था ; नाम-सङ्कीर्तन करि’ —हरे कृष्ण महामन्त्र का जप करते हुए ; करेन —किया ; जागरण —जागरण।*


### अनुवाद
श्री चैतन्य महाप्रभु का मन आध्यात्मिक आनन्द से अभिभूत था , इसलिए वे हरे कृष्ण महामन्त्र का जप करते हुए सारी रात जागते रहे।


## Verse an.19.58
विरहे व्याकुल प्रभु उद्वेगे उठिला ।
गम्भीरार भित्त्ये मुख घषिते लागिला ॥५८॥
*विरहे —विरह के शोक में ; व्याकुल —अत्यन्त व्याकुल ; प्रभु —श्री चैतन्य महाप्रभु ; उद्वेगे —अत्यन्त उद्वेग में ; उठिला —उठ खड़े हुए ; गम्भीरार —गम्भीर की ; भित्त्ये —दीवारों पर ; मुख —मुख ; घषिते —रगड़ने ; लागिला —लगे।*


### अनुवाद
कृष्ण से विरह का अनुभव करते हुए श्री चैतन्य महाप्रभु इतने किंकर्तव्यमूढ़ हो गये कि वे उस महान् चिन्ता में उठ खड़े हुए और गम्भीरा की दीवालों पर अपना मुख रगड़ने लगे।


## Verse an.19.59
मुखे, गण्डे, नाके क्षत ह-इल अपार ।
भावावेशे ना जानेन प्रभु, पड़े रक्त-धार ॥५९॥
*मुखे —मुख पर ; गण्डे —गाल पर ; नाके —नाक पर ; क्षत —घाव ; ह-इल —हो गये ; अपार —अनेक ; भाव-आवेशे —भावावेश में ; ना जानेन —नहीं जान सके ; प्रभु —श्री चैतन्य महाप्रभु ; पड़े —बहने लगी ; रक्त-धार —रक्त की धारा।*


### अनुवाद
उनके मुँह , नाक तथा गालों में हुए अनेक घावों से रक्त निकलने लगा , किन्तु अपने भावावेश के कारण महाप्रभु को इसका पता नहीं चल पाया।


## Verse an.19.60
सर्व-रात्रि करेन भावे मुख सङ्घर्षण ।
गों-गों-शब्द करेन,——स्वरूप शुनिला तखन ॥६०॥
*सर्व-रात्रि —सारी रात ; करेन —किया ; भावे —भाव में ; मुख सङ्घर्षण —मुख का रगड़ना ; गों-गों-शब्द करेन —गों गों की विचित्र आवाज ; स्वरूप —स्वरूप दामोदर गोस्वामी ; शुनिला —सुनते थे ; तखन —तब।*


### अनुवाद
भावावेश में श्री चैतन्य महाप्रभु सारी रात दीवालों पर अपना मुख रगड़ते रहे और गों गों का विचित्र शब्द निकालते रहे , जिसे स्वरूप दामोदर दरवाजे से सुन सकते थे।


## Verse an.19.61
दीप ज्वालि’ घरे गेला, देखि’ प्रभुर मुख ।
स्वरूप, गोविन्द दुँहार हैल बड़ दु:ख ॥६१॥
*दीप ज्वालि’ —दीपक जलाकर ; घरे —कमरे में ; गेला —गये ; देखि’ —देखकर ; प्रभुर मुख —महाप्रभु का चेहरा ; स्वरूप —स्वरूप दामोदर गोस्वामी ; गोविन्द —तथा गोविन्द ; दुँहार —दोनों को ; हैल बड़ दु:ख —बहुत दु:ख हुआ।*


### अनुवाद
तब दीपक जलाकर स्वरूप दामोदर तथा गोविन्द ने उस कमरे में प्रवेश किया। जब उन्होंने महाप्रभु का चेहरा देखा , तो दोनों ही अत्यन्त दु:खी हो गये।


## Verse an.19.62
प्रभुरे शय्याते आनि’ सुस्थिर कराइला ।
‘काँहे कैला एइ तुमि?’——स्वरूप पुछिला ॥६२॥
*प्रभुरे —श्री चैतन्य महाप्रभु ; शय्याते —बिस्तर पर ; आनि’ —लाकर ; सु-स्थिर कराइला —उन्हें शान्त किया ; काँहे —क्यों ; कैला —किया है ; एइ —यह ; तुमि —आपने ; स्वरूप पुछिला —स्वरूप दामोदर गोस्वामी ने पूछा।*


### अनुवाद
वे महाप्रभु को उनके बिस्तर पर ले आये , उन्हें शान्त किया और तब पूछा , ‘‘ आपने अपने साथ यह क्या कर रखा है ?’’


## Verse an.19.63
प्रभु कहेन,——‘‘उद्वेगे घरे ना पारि रहिते ।
द्वार चाहि’ बुलि’ शीघ्र बाहिर ह-इते ॥६३॥
*प्रभु कहेन —श्री चैतन्य महाप्रभु ने उत्तर दिया ; उद्वेगे —अत्यन्त उद्वेग के कारण ; घरे —कमरे में ; ना पारि —में समर्थ नहीं था ; रहिते —रहने में ; द्वार चाहि’ —दरवाजे को खोजते हुए ; बुलि’ —घूमते हुए ; शीघ्र —जल्दी ; बाहिर ह-इते —बाहर जाने के लिए।*


### अनुवाद
श्री चैतन्य महाप्रभु ने उत्तर दिया , ‘‘ मैं इतने उद्वेग में था कि मैं कमरे में ठहर नहीं सकता था। मैं बाहर जाना चाहता था , इसलिए दरवाजे की खोज में कमरे में इधर-उधर घूमने लगा।


## Verse an.19.64
द्वार नाहि’ पाञा मुख लागे चारि-भिते ।
क्षत हय, रक्त पड़े, ना पाइ याइते’’ ॥६४॥
*द्वार नाहि’ पाञा —दरवाजा न ढूँढ पाने के कारण ; मुख लागे —चेहरा पटका ; चारि-भिते —चारों दिवारों पर ; क्षत हय —घायल हुआ ; रक्त पड़े —खून निकला ; ना पाइ याइते —फिर भी मैं बाहर नहीं जा सका।*


### अनुवाद
‘‘ दरवाजा न ठूँठ सकने के कारण मैं अपना मुँह चारों दीवारों पर पटकता रहा। इससे मेरा मुँह घायल हो गया और रक्त बहने लगा , फिर भी मैं बाहर न जा सका।’’


## Verse an.19.65
उन्माद-दशाय प्रभुर स्थिर नहे मन ।
येइ करे, येइ बोले सब,——उन्माद-लक्षण ॥६५॥
*उन्माद-दशाय —ऐसी उन्माद की अवस्था में ; प्रभुर —श्री चैतन्य महाप्रभु का ; स्थिर नहे मन —मन स्थिर नहीं था ; येइ करे —वे जो भी करते ; येइ बोले —वे जो भी बोलते ; सब —सब ; उन्माद-लक्षण —केवल उन्माद के लक्षण।*


### अनुवाद
उन्माद की इस अवस्था में श्री चैतन्य महाप्रभु का मन अस्थिर था। वे जो भी कहते या करते , वह सब उन्माद का लक्षण था।


## Verse an.19.66
स्वरूप-गोसाञि तबे चिन्ता पाइला मने ।
भक्त-गण लञा विचार कैला आर दिने ॥६६॥
*स्वरूप-गोसाञि —स्वरूप दामोदर गोस्वामी ; तबे —तब ; चिन्ता —चिन्ता या विचार ; पाइला मने —उनके मन में आया ; भक्त-गण लञा —सब भक्तों के साथ ; विचार कैला —विचार किया ; आर दिने —दूसरे दिन।*


### अनुवाद
स्वरूप दामोदर अत्यधिक चिन्तित थे , किन्तु तभी उनके मन में एक विचार आया। अगले दिन , उन्होंने अन्य भक्तों से मिलकर इस पर विचार किया।


## Verse an.19.67
सब भक्त मेलि’ तबे प्रभुरे साधिल ।
शङ्कर-पण्डिते प्रभुर सङ्गे शोयाइल ॥६७॥
*सब भक्त मेलि’ —सब भक्त साथ मिलकर ; तबे —तब ; प्रभुरे साधिल —श्री चैतन्य महाप्रभु से विनति की ; शङ्कर-पण्डिते —शंकर पण्डित ; प्रभुर —श्री चैतन्य महाप्रभु ; सङ्गे —साथ ; शोयाइल —सुलाया।*


### अनुवाद
परस्पर विचार-विमर्श करने के बाद सबों ने श्री चैतन्य महाप्रभु से विनती की कि वे अपने साथ उस कमरे में शंकर पंडित को भी लेटने दें।


## Verse an.19.68
प्रभु-पाद-तले शङ्कर करेन शयन ।
प्रभु ताँर उपर करेन पाद-प्रसारण ॥६८॥
*प्रभु-पाद-तले —श्री चैतन्य महाप्रभु के चरणकमलों के पास ; शङ्कर —शंकर ; करेन शयन —लेट जाते ; प्रभु —श्री चैतन्य महाप्रभु ; ताँर —उसके ; उपर —शरीर पर ; करेन —करते ; पाद-प्रसारण —पैरों का विस्तार।*


### अनुवाद
इस तरह शंकर पंडित श्री चैतन्य महाप्रभु के पाँवों के पास लेटता और महाप्रभु अपने पाँव शंकर के शरीर पर रखते।


## Verse an.19.69
‘प्रभु-पादोपाधान’ बलि’ ताँर नाम ह-इल ।
पूर्वे विदुरे येन श्री-शुक वर्णिल ॥६९॥
*प्रभु-पाद-उपाधान —श्री चैतन्य महाप्रभु के पैरों का तकिया ; बलि’ —के नाम से कहे जाने वाले ; ताँर नाम —उनका नाम ; ह-इल —हो गया ; पूर्वे —पहले ; विदुरे —विदुर ; येन —जैसे ; श्री-शुक वर्णिल —श्री शुकदेव गोस्वामी ने वर्णन किया है।*


### अनुवाद
शंकर प्रभु-पादोयधान अर्थात् ‘‘श्री चैतन्य महाप्रभु का तकिया’’ के नाम से प्रसिद्ध हुए। वे विदुर के समान थे , जैसाकि शुकदेव गोस्वामी इसके पूर्व उनका वर्णन कर चुके हैं।


## Verse an.19.70
इति ब्रुवाणं विदुरं विनीतं
सहस्र-शीर्ष्णश्चरणोपधानम् ।
प्रहृष्ट-रोमा भगवत्कथायां
प्रणीयमानो मुनिरभ्यचष्ट ॥७०॥
*इति —इस प्रकार ; ब्रुवाणम् —बोलते हुए ; विदुरम् —विदुर से ; विनीतम् —नम्रता से ; सहस्र-शीर्ष्ण: —भगवान् कृष्ण का ; चरण-उपधानम् —पैरों का तकिया ; प्रहृष्ट-रोमा —शरीर में रोमांच हो आया ; भगवत्-कथायाम् —पूर्ण पुरुषोत्तम भगवान् की कथा में ; प्रणीयमान: —प्रेरित होकर ; मुनि: —महामुनि मैत्रेय ; अभ्यचष्ट —कहने लगे।*


### अनुवाद
‘‘ जब भगवान् कृष्ण के चरणों के रखने के स्थान रूप विनीत विदुर जी मैत्रेय से इस प्रकार कह चुके , तो मैत्रेय ने बोलना प्रारम्भ किया। भगवान् कृष्ण विषयक कथाओं की चर्चा से उत्पन्न दिव्य आनन्द के कारण उनको रोमांच हो आया।’’


### तात्पर्य
यह उद्धरण श्रीमद्भागवत ( ३.१३.५) से है।


## Verse an.19.71
शङ्कर करेन प्रभुर पाद-सम्वाहन ।
घुमाञा पड़ेन, तैछे करेन शयन ॥७१॥
*शङ्कर —शंकर ; करेन —करते ; प्रभुर —श्री चैतन्य महाप्रभु ; पाद-सम्वाहन —पाँव दबाते ; घुमाञा पड़ेन —सो जाते ; तैछे —इस प्रकार ; करेन शयन —लेट जाते।*


### अनुवाद
शंकर श्री चैतन्य महाप्रभु के पाँव दबाते , किन्तु पाँव दबाते-दबाते सोने लगते और इस प्रकार लेट जाते।


## Verse an.19.72
उघाड़-अङ्गे पड़िया शङ्कर निद्रा याय ।
प्रभु उठि’ आपन-काँथा ताहारे जड़ाय ॥७२॥
*उघाड़-अङ्गे —शरीर को बिना ढके ही ; पड़िया —लेट जाते ; शङ्कर —शंकर ; निद्रा याय —सो जाते ; प्रभु —श्री चैतन्य महाप्रभु ; उठि’ —उठकर ; आपन-काँथा —अपनी रजाई ; ताहारे जड़ाय —उन पर डाल देते।*


### अनुवाद
वे शरीर को बिना ढ़के ही सोते रहते और श्री चैतन्य महाप्रभु जगकर उन पर अपनी रजाई डाल देते।


## Verse an.19.73
निरन्तर घुमाय शङ्कर शीघ्र-चेतन ।
वसि’ पाद चापि’ करे रात्रि-जागरण ॥७३॥
*निरन्तर —निरन्तर ; घुमाय —सो जाते ; शङ्कर —शंकर ; शीघ्र —शीघ्र ही ; चेतन —जाग जाते ; वसि’ —बैठकर ; पाद चापि’ —पाँव दबाने लगते ; करे —करते ; रात्रि-जागरण —रात को जगते रहते।*


### अनुवाद
शंकर पंडित सदा सो तो जाते थे , किन्तु शीघ्र ही जागकर बैठ जाते और पुन: श्री चैतन्य महाप्रभु के पाँव दबाने लगते। इस तरह वे पूरी रात जागते रहते।


## Verse an.19.74
ताँर भये नारेन प्रभु बाहिरे याइते ।
ताँर भये नारेन भित्त्ये मुखाब्ज घषिते ॥७४॥
*ताँर भये —उनके भय से ; नारेन —समर्थ नहीं थे ; प्रभु —श्री चैतन्य महाप्रभु ; बाहिरे याइते —बाहर जाने के लिए ; ताँर भये —उनके भय से ; नारेन —समर्थ नहीं थे ; भित्त्ये —दीवारों पर ; मुख-अब्ज घषिते —कमल समान मुख रगड़ने के लिए।*


### अनुवाद
शंकर के भय से श्री चैतन्य महाप्रभु न तो अपना कमरा छोड़ते , न ही अपने कमल सदृश मुँह को दीवालों पर रगड़ते।


## Verse an.19.75
एइ लीला महाप्रभुर रघुनाथ-दास ।
गौराङ्ग-स्तव-कल्पवृक्षे करियाछे प्रकाश ॥७५॥
*एइ लीला —यह लीला ; महाप्रभुर —श्री चैतन्य महाप्रभु की ; रघुनाथ-दास —रघुनाथ दास गोस्वामी ; गौराङ्ग-स्तव-कल्प-वृक्षे —गौराङ्ग स्तव कल्पवृक्ष नामक अपने ग्रन्थ में ; करियाछे प्रकाश —अच्छी तरह से वर्णन किया है।*


### अनुवाद
श्री चैतन्य महाप्रभु की इस लीला का बहुत ही सुन्दर वर्णन रघुनाथ दास गोस्वामी ने अपनी पुस्तक ‘गौराङ्ग स्तव कल्पवृक्ष’ में किया है।


## Verse an.19.76
स्वकीयस्य प्राणार्बुद-सदृश-गोष्ठस्य विरहात्
प्रलापानुन्मादात्सततमति कुर्वन्विकल-धी: ।
दधद्भित्तौ शश्वद्वदन-विधु-घर्षेण रुधिरं
क्षतोत्थं गौराङ्गो हृदय उदयन्मां मदयति ॥७६॥
*स्वकीयस्य —अपने ; प्राण-अर्बुद —जीवन की अनगिनत श्वास ; सदृश —समान ; गोष्ठस्य —वृन्दावन के ; विरहात् —विरह के कारण ; प्रलापान् —प्रलाप ; उन्मादात् —उन्माद के कारण ; सततम् —सदैव ; अति —अत्यन्त ; कुर्वन् —करके ; विकल-धी: —जिनकी बुद्धि विक्षिप्त थी ; दधत् —बहता था ; भित्तौ —दीवारों पर ; शश्वत् —सदैव ; वदन-विधु —कमल समान मुख को ; घर्षेण —रगड़ने से ; रुधिरम् —खून ; क्षत-उत्थम् —घावों से निकलता था ; गौराङ्ग: —श्री चैतन्य महाप्रभु ; हृदये —मेरे हृदय में ; उदयन् —उदित हों ; माम् —मेरे ; मदयति —उन्मत्त।*


### अनुवाद
‘‘ श्री चैतन्य महाप्रभु अपने प्राणतुल्य वृन्दावन अनेक मित्रों के विरह के कारण उन्मत की तरह बातें करते। उनकी बुद्धि विकृत हो गई थी। वे दिन-रात अपने चन्द्रमा सदृश मुखड़े को दीवालों पर रगड़ते , जिससे घावों से रक्त बहता रहता। ऐसे श्री चैतन्य महाप्रभु मेरे हृदय में उदित हों और मुझे प्रेम से उन्मत्त कर दें।’’


## Verse an.19.77
एइ-मत महाप्रभु रात्रि-दिवसे ।
प्रेम-सिन्धु-मग्न रहे, कभु डुबे, भासे ॥७७॥
*एइ-मत —इस प्रकार ; महाप्रभु —श्री चैतन्य महाप्रभु ; रात्रि-दिवसे —दिन-रात ; प्रेम-सिन्धु-मग्न रहे —कृष्ण-प्रेम के सागर में निमग्न ; कभु डुबे —कभी डूब जाते ; भासे —कभी तैरते।*


### अनुवाद
इस तरह श्री चैतन्य महाप्रभु रात-दिन कृष्ण के प्रेम रूपी सिन्धु में मग्न रहते। कभी वे डूबे रहते और कभी तैरते रहते।


## Verse an.19.78
एक-काले वैशाखेर पौर्णमासी-दिने ।
रात्रि-काले महाप्रभु चलिला उद्याने ॥७८॥
*एक-काले —एक बार ; वैशाखेर —वैशाख (अप्रैल-मई) मास की ; पौर्णमासी-दिने —पूर्णमासी की रात को ; रात्रि-काले —रात में ; महाप्रभु —श्री चैतन्य महाप्रभु ; चलिला —गये ; उद्याने —उद्यान में।*


### अनुवाद
एक बार वैशाख (अप्रैल-मई) मास की पूर्णमासी की रात में श्री चैतन्य महाप्रभु एक उद्यान में गये।


## Verse an.19.79
‘जगन्नाथ-वल्लभ’ नाम उद्यान-प्रधाने ।
प्रवेश करिला प्रभु लञा भक्त-गणे ॥७९॥
*जगन्नाथ-वल्लभ —जगन्नाथ-वल्लभ ; नाम —नामक ; उद्यान-प्रधाने —उत्तम उद्यानों में से एक ; प्रवेश करिला —प्रविष्ट हुए ; प्रभु —श्री चैतन्य महाप्रभु ; लञा —लेकर ; भक्त-गणे —भक्तों को।*


### अनुवाद
महाप्रभु अपने भक्तों सहित जगन्नाथ-वल्लभ नामक सुन्दरतम उद्यान में प्रविष्ट हुए।


## Verse an.19.80
प्रफुल्लित वृक्ष-वल्ली,——येन वृन्दावन ।
शुक, शारी, पिक, भृङ्ग करे आलापन ॥८०॥
*प्रफुल्लित —पूर्णतया खीले हुए ; वृक्ष-वल्ली —वृक्ष तथा लताएँ ; येन वृन्दावन —वृन्दावन के समान ही ; शुक —शुक पक्षी ; शारी —शारी पक्षी ; पिक —पिक पक्षी ; भृङ्ग —भौंरे ; करे —करते थे ; आलापन —एक-दूसरे से बातें।*


### अनुवाद
इस उद्यान में फूलों से लदे वृक्ष तथा लताएँ वृन्दावन जैसे ही थे। भौंरे , शुक , शारी एवं पिक पक्षी एक दूसरे से बातें कर रहे थे।


## Verse an.19.81
पुष्प-गन्ध लञा वहे मलय-पवन ।
‘गुरु’ हञा तरु-लताय शिखाय नाचन ॥८१॥
*पुष्प-गन्ध —पुष्पों की सुगन्ध ; लञा —लेकर ; वहे —बहती थी ; मलय-पवन —मन्द पवन ; गुरु हञा —गुरु बनकर ; तरु-लताय —वृक्ष तथा लताओं को ; शिखाय —सीखा रही थी ; नाचन —नृत्य।*


### अनुवाद
मन्द पवन सुगन्धित पुष्पों की गन्ध लेकर बह रही थी। यह पवन गुरु बनकर सारे वृक्षों तथा लताओं को नृत्य सिखा रही थी।


## Verse an.19.82
पूर्ण-चन्द्र-चन्द्रिकाय परम उज्ज्वल ।
तरु-लतादि ज्योत्स्‍नाय करे झलमल ॥८२॥
*पूर्ण-चन्द्र —पूर्ण चन्द्रमा की ; चन्द्रिकाय —चाँदनी से ; परम —अत्यन्त ; उज्ज्वल —उज्ज्वल ; तरु-लता-आदि —लताएं , वृक्ष इत्यादि ; ज्योत्स्‍नाय —चाँदनी के प्रकाश में ; करे —करते थे ; झलमल —झलमला रहे थे।*


### अनुवाद
पूर्ण चन्द्रमा के तेज से प्रकाशित सारे वृक्ष तथा लताएँ प्रकाश में झलमला रहे थे।


## Verse an.19.83
छय ऋतु-गण याहाँ वसन्त प्रधान ।
देखि’ आनन्दित हैला गौर भगवान् ॥८३॥
*छय —छ: ; ऋतु-गण —ऋतुएँ ; याहाँ —जहाँ ; वसन्त प्रधान —वसन्त ऋतु प्रधान ; देखि’ —देखकर ; आनन्दित —अत्यन्त प्रसन्न ; हैला —हुए ; गौर —श्री चैतन्य महाप्रभु ; भगवान् —पूर्ण पुरुषोत्तम भगवान्।*


### अनुवाद
ऐसा लग रहा था मानो वहाँ पर छहों ऋतुएँ , विशेषतया वसन्त ऋतु , उपस्थित हों। उस उद्यान को देखकर पूर्ण पुरुषोत्तम भगवान् श्री चैतन्य महाप्रभु अत्यन्त प्रसन्न हुए।


## Verse an.19.84
‘‘ललित-लवङ्ग-लता’’ पद गाओयाञा ।
नृत्य करि’ बुलेन प्रभु निज-गण लञा ॥८४॥
*ललित-लवङ्ग-लता —ललित लवंगलता शब्दों से शुरू होने वाला ; पद —श्लोक ; गाओयाञा —गाने के लिए कहकर ; नृत्य करि’ —नृत्य किया ; बुलेन —घूमे ; प्रभु —श्री चैतन्य महाप्रभु ; निज-गण लञा —अपने पार्षदों के साथ।*


### अनुवाद
इस वातावरण में महाप्रभु ने अपने संगियों से ‘ललित लवंगलता’ से प्रारम्भ होने वाला ‘गीत गोविन्द’ का श्लोक गाने को कहा और वे स्वयं नृत्य करने लगे तथा उनके साथ चारों ओर घूमने लगे।


## Verse an.19.85
प्रति-वृक्ष-वल्ली ऐछे भ्रमिते भ्रमिते ।
अशोकेर तले कृष्णे देखेन आचम्बिते ॥८५॥
*प्रति-वृक्ष-वल्ली —प्रत्येक वृक्ष तथा लता की चारों ओर ; ऐछे —इस प्रकार ; भ्रमिते भ्रमिते —घूमते हुए ; अशोकेर तले —अशोक वृक्ष के नीचे ; कृष्णे —भगवान् कृष्ण ; देखेन —उन्होंने देखा ; आचम्बिते —अचानक।*


### अनुवाद
इस तरह वे प्रत्येक वृक्ष तथा लता के चारों ओर घूमते हुए अशोक वृक्ष के नीचे आये और सहसा उन्होंने भगवान् कृष्ण को देखा।


## Verse an.19.86
कृष्ण देखि’ महाप्रभु धाञा चलिला ।
आगे देखि’ हासि’ कृष्ण अन्तर्धान ह-इला ॥८६॥
*कृष्ण देखि’ —कृष्ण को देखकर ; महाप्रभु —श्री चैतन्य महाप्रभु ; धाञा चलिला —तेजी से दौड़ने लगे ; आगे —आगे ; देखि’ —देखकर ; हासि’ —मुसकाते हुए ; कृष्ण —भगवान् कृष्ण ; अन्तर्धान ह-इला —अदृश्य हो गये।*


### अनुवाद
जब श्री चैतन्य महाप्रभु ने कृष्ण को देखा , तो वे तेजी से दौड़ने लगे , किन्तु कृष्ण स्मितहास्य करते हुए अदृश्य हो गये।


## Verse an.19.87
आगे पाइला कृष्णे, ताँरे पुन: हाराञा ।
भूमेते पड़िला प्रभु मूर्च्छित हञा ॥८७॥
*आगे —प्रारम्भ में ; पाइला —पाकर ; कृष्णे —भगवान् कृष्ण ; ताँरे —उनको ; पुन: —फिर ; हाराञा —खोकर ; भूमेते —भूमि पर ; पड़िला —गिर पड़े ; प्रभु —श्री चैतन्य महाप्रभु ; मूर्च्छित —अचेत ; हञा —होकर।*


### अनुवाद
पहले कृष्ण को पाने तथा उसके बाद पुन: उन्हें खो देने से श्री चैतन्य महाप्रभु अचेत होकर भूमि पर गिर पड़े।


## Verse an.19.88
कृष्णेर श्री-अङ्ग-गन्धे भरिछे उद्याने ।
सेइ गन्ध पाञा प्रभु हैला अचेतने ॥८८॥
*कृष्णेर —भगवान् कृष्ण की ; श्री-अङ्ग-गन्धे —दिव्य देह की सुगन्ध ; भरिछे —भर गई ; उद्याने —उद्यान में ; सेइ गन्ध पाञा —उस सुगन्ध को पाकर ; प्रभु —श्री चैतन्य महाप्रभु ; हैला —हो गये ; अचेतने —अचेत।*


### अनुवाद
भगवान् श्रीकृष्ण के दिव्य शरीर की सुगन्ध से सारा उद्यान भर गया। जब श्री चैतन्य महाप्रभु ने इस सुगन्ध को सूँघा , तो वे तुरन्त अचेत हो गये।


## Verse an.19.89
निरन्तर नासाय पशे कृष्ण-परिमल ।
गन्ध आस्वादिते प्रभु ह-इला पागल ॥८९॥
*निरन्तर —निरन्तर ; नासाय —नथुनों में ; पशे —प्रवेश कर रही थी ; कृष्ण-परिमल —कृष्ण के शरीर की सुगन्ध ; गन्ध आस्वादिते —सुगन्ध का आस्वादन करने के लिए ; प्रभु —श्री चैतन्य महाप्रभु ; ह-इला पागल —पागल हो गये।*


### अनुवाद
किन्तु कृष्ण के शरीर की सुगन्ध उनके नथुनों में निरन्तर प्रवेश कर रही थी और महाप्रभु उसका आस्वादन करने के लिए उन्मत्त हो रहे थे।


## Verse an.19.90
कृष्ण-गन्ध-लुब्धा राधा सखीरे ये कहिला ।
सेइ श्लोक पड़ि’ प्रभु अर्थ करिला ॥९०॥
*कृष्ण-गन्ध —कृष्ण के शरीर की सुगन्ध ; लुब्धा —के पीछे लालायित ; राधा —श्रीमती राधारानी ; सखीरे —अपनी गोपी सखियों से ; ये कहिला —उन्होंने जो कुछ कहा ; सेइ —वह ; श्लोक —श्लोक ; पड़ि’ —पढ़कर ; प्रभु —श्री चैतन्य महाप्रभु ; अर्थ करिला —उसका अर्थ बताया।*


### अनुवाद
श्रीमती राधारानी ने अपनी गोपी सखियों से एक बार बतलाया कि वे किस तरह कृष्ण के शरीर की दिव्य सुगन्ध के लिए लालायित हो रही हैं। श्री चैतन्य महाप्रभु ने उसी श्लोक को पढ़ा और उसका अर्थ स्पष्ट किया।


## Verse an.19.91
कुरङ्ग-मद-जिद्वपु:-परिमलोर्मि-कृष्टाङ्गन:
स्वकाङ्ग-नलिनाष्टके शशि-युताब्ज-गन्ध-प्रथ: ।
मदेन्दुवर-चन्दनागुरु-सुगन्धि-चर्चार्चित:
स मे मदन-मोहन: सखि तनोति नासा-स्पृहाम् ॥९१॥
*कुरङ्ग-मद-जित् —कस्तूरी की सुगन्ध को परास्त करने वाली ; वपु: —उनके दिव्य शरीर की ; परिमल-ऊर्मि —सुगन्ध की लहरों से ; कृष्ट-अङ्गन: —वृन्दावन की गोपियों को आकर्षित करके ; स्वक-अङ्ग-नलिन-अष्टके —शरीर के आठ कमल समान अंगों पर (मुख , नाभि , आँखें , हथेलियाँ तथा चरण) ; शशि-युत-अब्ज-गन्ध-प्रथ: —जो कपूर से मिश्रित कमल की सुगन्ध को वितरित करते हैं ; मद-इन्दुवर-चन्दन-अगुरु-सुगन्धि-चर्चा-अर्चित: —कस्तूरी , कपूर , श्वेत चन्दन तथा अगरु के लेप से लेपित ; स: —वे ; मे —मेरे ; मदन-मोहन: —भगवान् कृष्ण , जो कामदेव को भी मोहित करने वाले हैं ; सखि —हे प्रिय सखी ; तनोति —बढ़ाती है ; नासा-स्पृहाम् —मेरे नथुनों की इच्छा को।*


### अनुवाद
‘‘‘ कृष्ण के दिव्य शरीर की सुगन्ध कस्तूरी की सुगन्ध को भी पराजित करने वाली और समस्त स्त्रियों के मनों को आकृष्ट करने वाली है। उनके शरीर के कमल समान आठ अंग कमल के साथ कपूर की मिश्रित सुगन्ध को वितरित करते हैं। उनके शरीर पर कस्तूरी , कपूर , चन्दन तथा अगुरु जैसी सुगन्धित वस्तुओं का लेप लगा हुआ है। हे सखी , ऐसे भगवान् , जो कि मदनमोहन भी कहे जाते हैं , सदैव मेरे नथुनों की इच्छा को वर्धित करते हैं।’’’


### तात्पर्य
यह श्लोक गोविन्द लीलामृत ( ८.६) में पाया जाता है।


## Verse an.19.92
*कस्तूरिका —कस्तूरी ; नीलोत्पल —नीलकमल के साथ मिश्रित ; तार —उसकी ; येइ —जो भी ; परिमल —सुगन्ध ; ताहा —वह ; जिनि’ —जीतकर ; कृष्ण-अङ्ग —कृष्ण के दिव्य शरीर की ; गन्ध —सुगन्ध ; व्यापे —फैलती है ; चौद्द-भुवने —चौदहो भुवनों में ; करे —करती है ; सर्व आकर्षणे —सब को आकर्षित ; नारी-गणेर —स्त्रियों की ; आङ्खि —आँखें ; करे —करती है अन्ध—अन्धी।*


### अनुवाद
‘‘ कृष्ण के शरीर की सुगन्ध कस्तूरी तथा नीलकमल के फूलों की सुगन्ध को पराजित करने वाली है। चौदहों लोकों में फैलकर यह हर एक को आकृष्ट करती है और समस्त स्त्रियों के नेत्रों को अन्धा बनाती है।


## Verse an.19.93
*सखि हे —हे प्रिय सखी ; कृष्ण-गन्ध —कृष्ण के शरीर की सुगन्ध ; जगत् माताय —सारे जगत् को मोहित करती है ; नारीर —स्त्रियों के ; नासाते —नथुनों में ; पशे —प्रविष्ट होकर ; सर्व-काल —सदैव ; ताहाँ —वहाँ ; वैसे —रहती है ; कृष्ण-पाश —भगवान् कृष्ण के पास ; धरि’ —पकड़कर ; लञा याय —ले जाती है।*


### अनुवाद
‘‘ हे प्रिय सखी , कृष्ण के शरीर की सुगन्ध सारे जगत् को मोहित करती है। विशेषतया स्त्रियों के नथुनों में प्रविष्ट होकर यह वहीं पर रुक जाती है। इस तरह यह उन्हें बन्दी बनाकर बलपूर्वक कृष्ण के पास ले आती है।


## Verse an.19.94
*नेत्र —आँखें ; नाभि —नाभि ; वदन —मुख ; कर-युग —हथेलियाँ ; चरण —चरण ; एइ —ये ; अष्ट —आठ ; पद्म —कमल पुष्प ; कृष्ण-अङ्गे —कृष्ण के शरीर में ; कर्पूर —कपूर के साथ ; लिप्त —लिप्त ; कमल —कमल पुष्प ; तार —उसके ; यैछे —जैसी ; परिमल —सुगन्ध ; सेइ गन्ध —वह सुगन्ध ; अष्ट-पद्म-सङ्गे —आठ कमल पुष्पों से सम्बन्धित।*


### अनुवाद
‘‘ कृष्ण की आँखें , नाभि तथा मुँह , हाथ तथा पैर—ये उनके शरीर पर आठ कमलपुष्पों के समान हैं। इन आठों कमलों से कपूर तथा कमल की मिली-जुली सुगन्ध निकलती है। यह सुगन्ध उनके शरीर से सम्बन्धित है।


## Verse an.19.95
*हेम —सुवर्ण के साथ ; कीलित —सुशोभित ; चन्दन —श्वेत चन्दन ; ताहा —वह ; करि’ —करके ; घर्षण —घिसकर ; ताहे —उसमें ; अगुरु —अगरु की सुगन्ध ; कुङ्कुम —कुंकुम ; कस्तूरी —तथा कस्तूरी ; कर्पूर —कपूर ; सने —के साथ ; चर्चा —लेप करके ; अङ्गे —शरीर पर ; पूर्व —पहले ; अङ्गेर —शरीर की ; गन्ध —सुगन्ध ; सङ्गे —के साथ ; मिलि’ —मिलकर ; तारे —वह ; येन —जैसे ; कैल —किया ; चुरि —चोरी करना या आच्छादित करना।*


### अनुवाद
‘‘ जब चन्दन को अगुरु , कुंकुम , कस्तूरी तथा कपूर के साथ मिलाकर कृष्ण के शरीर पर लेप किया जाता है , तो यह कृष्ण की मूल शारीरिक सुगन्ध के साथ मिल जाता है और उसे आच्छादित करता प्रतीत होता है।


### तात्पर्य
अन्य एक संस्करण में इस श्लोक की अन्तिम पंक्ति कामदेवेर मन कैल चुरि के रूप में भी पाई जाती है , जिसका अर्थ है , ‘‘ इन सारी वस्तुओं की सुगन्ध कृष्ण के शरीर की पहले की सुगन्ध से मिल जाती है और कामदेव के मन को चुरा लेती है।’’


## Verse an.19.96
*हरे —मोहित करती है ; नारीर —स्त्रियों के ; तनु-मन —मन तथा शरीर ; नासा —नथुने ; करे घूर्णन —भ्रमित करती है ; खसाय —शिथिल करती है ; नीवि —कटिबन्ध ; छुटाय —छोड़ती है ; केश-बन्ध —केशों को ; करिया —करके ; आगे —सामने ; बाउरी —बावरी स्त्री के समान ; नाचाय —नचाती है ; जगत्-नारी —जगत् की सारी स्त्रियों को ; हेन —ऐसी ; डाकातिया —डाकू ; कृष्ण-अङ्ग-गन्ध —कृष्ण के शरीर की सुगन्ध।*


### अनुवाद
‘‘ कृष्ण के दिव्य शरीर की सुगन्ध इतनी आकर्षक है कि यह सारी स्त्रियों के शरीरों तथा मनों को मोह लेती है। यह उनके नथुनों को भ्रमित करती है , उनके कटिबन्धों तथा केशों को शिथिल बनाती है और उन्हें उन्मत्त करती है। विश्वभर की स्त्रियाँ इसके प्रभाव में आ जाती हैं , इसीलिए कृष्ण के शरीर की सुगन्ध एक डाकू के समान है।


## Verse an.19.97
*सेइ —वह ; गन्ध-वश —सुगन्ध के वश में ; नासा —नथुने ; सदा —सदैव ; करे —करते हैं ; गन्धेर —सुगन्ध के लिए ; आशा —आशा ; कभु पाय —कभी वे प्राप्त करते हैं ; कभु नाहि पाय —कभी प्राप्त नहीं करते ; पाइले —यदि पाते हैं ; पिया —पान करते हैं ; पेट —पेट ; भरे —भरकर ; पिङ —मुझे पीने दो ; पिङ —मुझे पीने दो ; तबु —फिर भी ; करे —वे लालायित रहते हैं ; ना पाइले —यदि वे नहीं पाते ; तृष्णाय —प्यास के मारे ; मरि’ याय —वे मरते हैं।*


### अनुवाद
‘‘ इसके पूर्ण प्रभाव में आकर नथुने इसके लिए निरन्तर लालायित रहते हैं , यद्यपि वे कभी इसे प्राप्त कर पाते है , तो कभी नहीं भी कर पाते। किन्तु जब वे इसे पाते हैं , तो जी भरकर पान करते हैं , यद्यपि वे और अधिक की चाह करते हैं। किन्तु यदि वे नहीं पाते , तो तृष्णा के मारे मर जाते हैं।


## Verse an.19.98
*मदन-मोहन-नाट —अभिनेता मदनमोहन ; पसारि —दुकानदार ; गन्धेर हाट —सुगन्ध की दुकान ; जगत्-नारी —जगत् की स्त्रियों को ; ग्राहके —ग्राहकों को ; लोभाय —आकर्षित करती है ; विना-मूल्ये —बिना मूल्य लिये ; देय —वितरित करते हैं ; गन्ध —सुगन्ध ; गन्ध दिया —सुगन्ध देते हैं ; करे अन्ध —ग्राहकों को अन्धा बना देती है ; घर याइते —घर वापस जाने का ; पथ —मार्ग ; नाहि पाय —ढूँढ नहीं पातीं।*


### अनुवाद
‘‘ अभिनेता मदनमोहन ने सुगन्ध की दूकान खोल रखी है और यह सुगन्ध विश्वभर की स्त्रियों को ग्राहक के रूप में आकृष्ट करती है। वे इस सुगन्ध को नि:शुल्क बाँटते हैं , किन्तु यह सारी स्त्रियों को इस तरह अन्धा बना देती है कि वे घर लौटने का मार्ग तक ढूँढ नहीं पातीं।’’


## Verse an.19.99
*एइ-मत —इस प्रकार ; गौरहरि —श्री चैतन्य महाप्रभु ; गन्धे —सुगन्ध से ; कैल —किया ; मन चुरि —मन चुरा लिया ; भृङ्ग-प्राय —भौंरे की तरह ; इति-उति धाय —इधर-उधर घूमते ; याय —जाते ; वृक्ष-लता-पाशे —वृक्ष तथा लताओं के पास ; कृष्ण स्फुरे —भगवान् कृष्ण प्रकट होंगे ; सेइ आशे —उस आशा में ; कृष्ण ना पाय —कृष्ण को प्राप्त न करके ; गन्ध-मात्र पाय —केवल सुगन्ध प्राप्त करते।*


### अनुवाद
इस तरह कृष्ण के शरीर की सुगन्ध ने श्री चैतन्य महाप्रभु का मन चुरा लिया , जिससे वे भौंरे की तरह इधर-उधर दौड़ने लगे। वे वृक्षों तथा लताओं के पास इस आशा से दौड़ जाते कि भगवान् कृष्ण प्रकट होंगे , किन्तु उनको केवल कृष्ण के शरीर की सुगन्ध ही प्राप्त हो पाती।


## Verse an.19.100
*स्वरूप-रामानन्द गाय —स्वरूप दामोदर गोस्वामी तथा रामानन्द राय गाने लगे ; प्रभु नाचे —श्री चैतन्य महाप्रभु नृत्य करने लगे ; सुख पाय —सुख पाया ; एइ-मते —इस प्रकार ; प्रात:-काल हैल —प्रात:काल हुआ ; स्वरूप-रामानन्द-राय —स्वरूप दामोदर गोस्वामी तथा रामानन्द राय दोनों ; करि —किये ; नाना —विविध ; उपाय —उपाय ; महाप्रभुर —श्री चैतन्य महाप्रभु की ; बाह्य-स्फूर्ति कैल —बाह्य चेतना जगाने के।*


### अनुवाद
स्वरूप दामोदर तथा रामानन्द राय दोनों ही महाप्रभु के लिए गाने लगे और महाप्रभु नृत्य करने लगे। वे प्रात: होने तक सुख का आनन्द लेते रहे। तब महाप्रभु को दोनों पार्षदों ने महाप्रभु की बाह्य चेतना जगाने के लिए उपाय सोचा।


## Verse an.19.101
*मातृ-भक्ति —उनकी मातृभक्ति ; प्रलापन —प्रलाप के शब्द ; भित्त्ये —दीवारों पर ; मुख-घर्षण —मुख रगड़ना ; कृष्ण-गन्ध —भगवान् कृष्ण की सुगन्ध ; स्फूर्त्ये —प्राकट्य पर ; दिव्य-नृत्य —दिव्य नृत्य ; एइ —ये ; चारि —चार ; लीला —लीलाएँ ; भेदे —विविध ; गाइल —गायी हैं ; एइ परिच्छेदे —इस अध्याय में ; कृष्णदास —कृष्णदास कविराज ; रूप-गोसाञि-भृत्य —श्रील रूप गोस्वामी का सेवक।*


### अनुवाद
इस तरह श्रील रूप गोस्वामी का दास मैं , कृष्णदास , ने इस अध्याय में महाप्रभु की चार प्रकार की लीलाओं का गान किया है—महाप्रभु की मातृभक्ति , उनके पागलपन के शब्द , रात में दीवालों पर उनका मुख रगड़ना तथा भगवान् कृष्ण की सुगन्ध प्रकट होने पर उनका नृत्य करना।


### तात्पर्य
कृष्णदास कविराज गोस्वामी कहते हैं कि श्रील रूप गोस्वामी के आशीर्वाद से वे श्री चैतन्य महाप्रभु की इन चार प्रकार की लीलाओं का वर्णन कर सके हैं। वास्तव में कृष्णदास कविराज श्रील रूप गोस्वामी के प्रत्यक्ष शिष्य नहीं थे , किन्तु उन्होंने श्रील रूप गोस्वामी द्वारा भक्तिरसामृतसिन्धु में दिये गये आदेशों का पालन किया था। इसीलिए वे उनके निर्देशानुसार कार्य कर सके और हर अध्याय में उन्होंने उनकी कृपा के लिए प्रार्थना की है।


## Verse an.19.102
एइ-मत महाप्रभु पाञा चेतन ।
स्‍नान करि’ कैल जगन्नाथ-दरशन ॥१०२॥
*एइ-मत —इस प्रकार ; महाप्रभु —श्री चैतन्य महाप्रभु ; पाञा चेतन —चेतना पाई ; स्‍नान करि’ —स्‍नान करने के बाद ; कैल जगन्नाथ-दरशन —भगवान् जगन्नाथ का दर्शन किया।*


### अनुवाद
इस तरह श्री चैतन्य महाप्रभु को फिर से बाह्य चेतना आ गई। तब उन्होंने स्‍नान किया और वे भगवान् जगन्नाथ का दर्शन करने गये।


## Verse an.19.103
अलौकिक कृष्ण-लीला, दिव्य-शक्ति तार ।
तर्केर गोचर नहे चरित्र याहार ॥१०३॥
*अलौकिक —असामान्य ; कृष्ण-लीला —भगवान् कृष्ण की लीलाएँ ; दिव्य-शक्ति —दिव्य शक्ति ; तार —उसकी ; तर्केर —तर्क ; गोचर —की परिधि में ; नहे —नहीं हैं ; चरित्र —चरित्र ; याहार —जिसका।*


### अनुवाद
भगवान् कृष्ण की लीलाएँ अलौकिक तथा दिव्य शक्ति से ओतप्रोत हैं। ऐसी लीलाओं की विशेषता है कि वे तर्क की परिधि में नहीं आतीं।


## Verse an.19.104
एइ प्रेम सदा जागे याहार अन्तरे ।
पण्डितेह तार चेष्टा बुझिते ना पारे ॥१०४॥
*एइ —यह ; प्रेम —भगवत्प्रेम ; सदा —सदैव ; जागे —जाग्रत होता है ; याहार —जिसका ; अन्तरे —हृदय में ; पण्डितेह —विद्वान पण्डित भी ; तार —उसके ; चेष्टा —कार्यकलाप ; बुझिते —समझ ; ना पारे —नहीं सकता।*


### अनुवाद
जब किसी के हृदय में कृष्ण का दिव्य प्रेम जागृत होता है , तब बड़े से बड़ा विद्वान भी उस व्यक्ति के कार्यकलापों को नहीं समझ सकता।


## Verse an.19.105
धन्यस्यायं नव: प्रेमा यस्योन्मीलति चेतसि ।
अन्तर्वाणीभिरप्यस्य मुद्रा सुष्ठु सु-दुर्गमा ॥१०५॥
*धन्यस्य —उस सद्भागी व्यक्ति को ; अयम् —यह ; नव: —नया ; प्रेमा —भगवत्प्रेम ; यास्य —जिसका ; उन्मीलति —प्रकट होता है ; चेतसि —हृदय में ; अन्त:-वाणीभि: —शास्त्रों में प्रवीण व्यक्ति द्वारा ; अपि —भी ; अस्य —उसके ; मुद्रा —लक्षण ; सुष्ठु —अत्यधिक ; सु-दुर्गमा —समझना मुश्किल।*


### अनुवाद
‘‘ जिस महान् व्यक्ति के हृदय में भगवत्प्रेम का उदय हुआ हो , उसके कार्यों तथा लक्षणों को बड़े से बड़ा विद्वान भी नहीं समझ सकता।’’


### तात्पर्य
यह श्लोक भक्तिरसामृतसिन्धु ( १.४.१७) से उद्धृत है।


## Verse an.19.106
अलौकिक प्रभुर ‘चेष्टा’, ‘प्रलाप’ शुनिया ।
तर्क ना करिह, शुन विश्वास करिया ॥१०६॥
*अलौकिक —असामान्य ; प्रभुर —श्री चैतन्य महाप्रभु की ; चेष्टा —लीलाएँ ; प्रलाप —उन्मत्त की तरह बोलना ; शुनिया —सुनना ; तर्क —अनावश्यक तर्क ; ना करिह —न करें ; शुन —केवल सुनें ; विश्वास करिया —पूर्ण श्रद्धा के साथ।*


### अनुवाद
श्री चैतन्य महाप्रभु के कार्यकलाप , विशेषतया उन्मत्त की तरह उनका बोलना निस्सन्देह असामान्य हैं। अतएव जो भी इन लीलाओं को सुने , उसे चाहिए कि संसारी तर्क न करे। उसे इन लीलाओं का पूरी श्रद्धापूर्वक श्रवण मात्र करना चाहिए।


## Verse an.19.107
इहार सत्यत्वे प्रमाण श्री-भागवते ।
श्री-राधार प्रेम-प्रलाप ‘भ्रमर-गीता’ते ॥१०७॥
*इहार —इन बातों की ; सत्यत्वे —सत्यता का ; प्रमाण —प्रमाण ; श्री-भागवते —श्रीमद्भागवत में ; श्री-राधार —श्रीमती राधारानी का ; प्रेम-प्रलाप —प्रेमावेश में प्रलाप करना ; भ्रमर-गीताते —भ्रमर गीत नामक विभाग में।*


### अनुवाद
इन बातों के सत्य होने की प्रामाणिकता ‘श्रीमद्भागवत’ में प्राप्त है। दशम दसवें के ‘भ्रमर गीत’ नामक अध्याय में श्रीमती राधारानी कृष्ण के प्रेमावेश में उन्मत्त जैसी बातें करती हैं।


### तात्पर्य
जब उद्धव गोपियों के लिए सन्देश लेकर मथुरा से आये , तब गोपियाँ कृष्ण के विषय में बातें करने लगीं और क्रन्दन करने लगीं। तब श्रीमती राधारानी ने एक भौंरा देखा और उसे उद्धव का दूत या उनका अथवा कृष्ण का कोई अतिप्रिय व्यक्ति समझकर उससे उन्मत्त की भाँति बातें करने लगीं। ये श्लोक इस प्रकार हैं (भागवत १०.४७.१२-२१) :

‘‘ हे भौंरे , तुम उद्धव तथा कृष्ण के अत्यन्त चतुर मित्र हो। लोगों का पादस्पर्श करने में तुम अत्यन्त पटु हो , किन्तु मैं इस भुलावे में आने वाली नहीं हूँ। ऐसा लगता है कि तुम कृष्ण की किसी सखी के स्तनों पर बैठकर आये हो , क्योंकि तुम्हारी मूच्छों पर कुंकुम चूर्ण लगा है। अब मथुरा में कृष्ण अपनी युवती सखियों की चापलूसी में लगे हैं। अब तो वे मथुरावासियों के मित्र कहे जा सकते हैं , इसलिए उन्हें अब वृन्दावनवासियों की कोई सहायता नहीं चाहिए। उन्हें हम गोपियों को तुष्ट करने का कोई कारण नहीं दिखता। चूँकि तुम उस जैसे व्यक्ति के दूत हो , अतएव यहाँ पर तुम्हारी उपस्थिति से क्या लाभ है ? निश्चय ही इस सभा में तुम्हारी उपस्थिति से कृष्ण लज्जित होंगे।’’

आखिर कृष्ण ने गोपियों का किस तरह अनादर किया कि वे अपने मनों से उन्हें निकाल रही हैं ? इसका उत्तर नीचे दिया जाता है:

‘‘ अब कृष्ण हमें अपने अधरों का मोहक अमृत नहीं देते , उसे अब वे मथुरा की स्त्रियों को देते हैं। कृष्ण हमारे मनों को प्रत्यक्ष रूप से आकृष्ट करते हैं , किन्तु वे तुम भौंरे जैसे ही हैं , क्योंकि वे एक सुन्दर फूल का संग छोड़कर दूसरे निकृष्ट फूल पर चले जाते हैं। कृष्ण ने हमारे साथ ऐसा ही व्यवहार किया है। मेरी समझ में नहीं आता कि लक्ष्मीजी उनके चरणकमलों को छोड़ने के स्थान पर उनकी निरन्तर सेवा में क्यों लगी हुई हैं। स्पष्ट है कि वे कृष्ण के झूठे शब्दों पर विश्वास करती हैं। किन्तु हम गोपियाँ लक्ष्मीजी जैसी बुद्धिहीना नहीं हैं।’’

भौंरे का मधुर गीत सुनकर तथा यह पहचानकर कि मेरे सन्तोष के लिए ही यह कृष्ण का गुणगान कर रहा है , एक गोपी ने उत्तर दिया:

‘‘ हे भौंरे , कृष्ण का यहाँ कोई आवास नहीं है , किन्तु हम उन्हें यदुपति (यदुकुल के राजा) के रूप में जानती हैं। हम उन्हें भलीभाँति जानती हैं , अतएव हम उनके विषय में और अधिक गीत सुनने की इच्छुक नहीं हैं। अच्छा हो कि तुम ये गीत उनको सुनाओ , जो अब कृष्ण को अति प्रिय हैं। मथुरा की स्त्रियों को अब उनके द्वारा आलिंगित होने का अवसर मिला है। वे अब उनकी प्रियाएँ हैं , इसलिए अब वे उनके वक्षस्थलों की जलन को शान्त कर चुके हैं। यदि तुम वहाँ जाकर उन भाग्यशालिनी स्त्रियों के समक्ष अपने गीत गाओगे , तो वे अत्यन्त प्रसन्न होंगी और तुम्हारा आदर करेंगी।’’

‘‘ हे मधुसंग्राहक , हम गोपियों को न देखकर कृष्ण अत्यन्त दु:खी होंगे। निश्चय ही वे हमारी लीलाओं की स्मृतियों से खिन्न होंगे। इसलिए उन्होंने हम लोगों को तुष्ट करने के लिए तुम्हें दूत बनाकर भेजा है। तुम हमसे मत बोलो। तीनों लोकों में—स्वर्ग , मध्य तथा अधोलोकों में—जहाँ मृत्यु अनिवार्य है , कृष्ण को सारी स्त्रियाँ उपलब्ध हैं , क्योंकि उनकी वक्र भौंहे अत्यन्त आकर्षक हैं। इतना ही नहीं , लक्ष्मीजी सदैव अत्यन्त श्रद्धापूर्वक उनकी सेवा करती रहती हैं। उनकी तुलना में हम नगण्य हैं। निस्सन्देह , हम कुछ भी नहीं हैं। यद्यपि कृष्ण अत्यन्त चतुर हैं , किन्तु साथ ही अत्यन्त दानी भी हैं। तुम उनसे कहना कि अभागे व्यक्तियों के प्रति दयालुता के लिए उनकी प्रशंसा की जाती है और इसीलिए वे उत्तमश्लोक कहलाते हैं।’’

‘‘ तुम मेरे पैरों पर इसलिए गुनगुना रहे हो कि तुम्हारे विगत अपराध क्षमा कर दिये जाँय। कृपा करके मेरे पाँवों से दूर हो जाओ! मैं जानती हूँ कि मुकुन्द ने तुम्हें यह सिखाकर भेजा है कि तुम मधुर चापलूसी भरे वचन कहो और उनके दूत का कार्य करो। हे भौंरे , ये निश्चय ही कुछ कुटिल चालें हैं , जिन्हें मैं भलीभाँति समझती हूँ। यह कृष्ण का अपराध है। मैंने जो कुछ कहा है उसे कृष्ण से मत कहना , यद्यपि मैं जानती हूँ कि तुम अत्यन्त ईर्ष्यालु हो। हम गोपियों ने अपने पति , पुत्र तथा वे सारे धार्मिक सिद्धान्त , जिनसे अच्छा जन्म मिल सकता है , त्याग दिये हैं और अब हमारे पास कृष्ण की सेवा करने के अतिरिक्त कोई दूसरा कार्य नहीं है। फिर भी , कृष्ण ने अपने मन को वश में करके हम सबों को आसानी से भुला दिया है। अतएव अब उनके विषय में अधिक मत कहो। हमें अपना सम्बन्ध भूल जाने दो।’’

‘‘ हे भौंरे , जब हम कृष्ण के विगत जन्मों का स्मरण करती हैं , तो हम उनसे अत्यधिक भयभीत हो उठती हैं। रामचन्द्र का अवतार लेकर , उन्होंने शिकारी जैसा कार्य किया और अन्यायपूर्वक अपने मित्र बालि को मार डाला। कामार्त शूर्पणखा रामचन्द्र की इच्छा पूरी करने आई , किन्तु वे सीतादेवी में इतने अनुरक्त थे कि उन्होंने शूर्पणखा की नाक काट ली। वामनदेव का अवतार लेकर उन्होंने बलि महाराज को लूट लिया और उनकी सारी सम्पत्ति ले ली और उनकी पूजा स्वीकार करने के बहाने उन्हें धोखा दिया। वामन देव ने बलि महाराज को उसी तरह पकड़ लिया , जिस तरह कोई कौवे को पकड़ ले। हे भौंरे , ऐसे व्यक्ति से मित्रता रखना बहुत अच्छा नहीं है। मैं जानती हूँ कि जब कोई कृष्ण के विषय में बातें करने लगता है , तो उन्हें रोक पाना बहुत कठिन होता है , और मैं यह स्वीकार करती हूँ कि मुझमें उतनी शक्ति नहीं कि उनके विषय में बातें करना बन्द कर सकूँ।’’

‘‘ कृष्णविषयक कथाएँ इतनी बलशालिनी हैं कि वे चारों पुरुषार्थों—धर्म , अर्थ , काम तथा मोक्ष—को नष्ट कर देती हैं। जो भी अपने कानों के माध्यम से कृष्णकथा की एक छोटी-सी बूँद को भी पीता है , वह सारी भौतिक आसक्ति तथा ईर्ष्या से मुक्त हो जाता है। ऐसा व्यक्ति जीविका का कोई साधन न होते हुए पक्षी की तरह साधु बन जाता है और भिक्षा माँगकर जीवित रहता है। सामान्य पारिवारिक मामले उसके लिए कष्टप्रद बन जाते हैं और वह बिना आसक्ति के सहसा सब कुछ त्याग देता है। यद्यपि ऐसी विरक्ति उपयुक्त होती है , किन्तु स्त्री होने के कारण मैं इसे ग्रहण करने में असमर्थ हूँ।’’

‘‘ हे दूत , मैं उस मूर्ख पक्षी के तुल्य हूँ , जो शिकारी के मधुर संगीत को सुनता है और सरलतावश उस पर विश्वास करने से उसके हृदय को बेध दिया जाता है तथा सभी प्रकार के कष्ट सहने को वह बाध्य हो जाता है। चूँकि हमने कृष्ण के वचनों पर विश्वास किया है , इसलिए हमें अत्यधिक पीड़ा हुई है। निस्सन्देह , कृष्ण के नाखूनों के स्पर्श से हमारे मुख घायल हुए हैं। उन्होंने हमें कितनी पीड़ा पहुँचायी है! अतएव तुम उनकी कथा मत चलाओ। तुम कोई अन्य बात कहो।’’

श्रीमती राधिका से ये सारी बातें सुनकर भौंरा चला गया , किन्तु वह फिर से लौटा। कुछ सोच-विचार के बाद गोपी ने कहा:

‘‘ तुम कृष्ण के अत्यन्त प्रिय मित्र हो और उनकी आज्ञा से तुम यहाँ फिर से आये हो। इसलिए तुम मेरे लिए पूज्य हो। हे दूतश्रेष्ठ , अब मुझसे कहो कि तुम क्या कहना चाहते हो ? तुम्हें क्या चाहिए ? कृष्ण माधुर्य प्रेम नहीं त्याग सकते , इसलिए मेरी समझ में तुम हमें लेने आये हो। किन्तु तुम ऐसा कैसे करोगे ? हम जानती हैं कि इस समय कृष्ण के वक्षस्थल पर अनेक लक्ष्मियों का वास है और वे निरन्तर हमसे बढ़कर कृष्ण की सेवा कर रही हैं।’’

भौंरे की भद्रता की प्रशंसा करते हुए वे परम हर्ष से बोलीं।

‘‘ अब कृष्ण वृन्दावन की गोपियों को भुलाकर मथुरा में गुरुकुल के भद्र व्यक्ति की तरह रह रहे हैं। किन्तु क्या वे अपने पिता नन्द महाराज के प्रिय घर का स्मरण नहीं करते ? हम सभी उनकी स्वाभाविक दासियाँ हैं। क्या वे हम सबों का स्मरण नहीं करते ? क्या वे कभी हमारे विषय में बातें करते हैं या वे हमें पूरी तरह से भूल चुके हैं ? क्या वे कभी हमें क्षमा करके एक बार फिर उन अगुरु से सुगन्धित अपने हाथों से हमारा स्पर्श करेंगे ?’’


## Verse an.19.108
महिषीर गीत येन ‘दशमे’र शेषे ।
पण्डिते ना बुझे तार अर्थ-विशेषे ॥१०८॥
*महिषीर —रानियों के ; गीत —गीत ; येन —जैसे ; दशमेर —दसवें स्कन्ध के ; शेषे —अन्त में ; पण्डिते —अत्यन्त विद्वान पण्डित ; ना —नहीं ; बुझे —समझते ; तार —उसके ; अर्थ-विशेषे —विशेष अर्थ को।*


### अनुवाद
श्रीमद्भागवत के दसवें स्कन्ध के अन्त में वर्णित द्वारका की रानियों के गीत विशेष अर्थपूर्ण हैं। उन्हें बड़े-बड़े पंडित भी नहीं समझ पाते।


### तात्पर्य
ये गीत श्रीमद्भागवत के दशम स्कन्ध के नब्बेवें अध्याय के श्लोक १५-२४ के रूप में हैं।

सारी रानियाँ निरन्तर कृष्ण के विषय में सोचती रहतीं। जलक्रीड़ा के बाद रानियों ने कहा , ‘‘ हे प्रिय मित्र कुररी , अब कृष्ण सोये हुए हैं , किन्तु हम उनके कारण रातभर जागती रहती हैं। तुम हमें रात में जागी देखकर हम पर हँसती हो , किन्तु तुम क्यों नहीं सो रही ? तुम कृष्ण के विचारों में डूबी जान पड़ती हो। क्या तुम भी कृष्ण की हँसी से बिंधी हुई हो ? उनकी हँसी अत्यन्त मधुर है। जो ऐसे तीर से बिंधा हो , वह अत्यन्त भाग्यशाली है।’’

‘‘ हे चक्रवाकी , रात में तुम अपनी आँखें खोले रहती हो , क्योंकि तुम अपने मित्र को नहीं देख सकती। निस्सन्देह , तुम्हें अतीव कष्ट होता है। क्या तुम करुणावश रुदन करती हो या तुम कृष्ण का स्मरण करके उन्हें पकड़ने का प्रयास करती हो ? कृष्ण के चरणकमलों का स्पर्श पाकर सारी रानियाँ अत्यन्त सुखी हैं। क्या तुम कृष्ण की माला अपने सिर पर धारण करना चाहती हो ? हे चक्रवाकी , कृपया तुम इन प्रश्नों का स्पष्ट उत्तर दो , जिससे हम समझ सकें।’’

‘‘ हे सागर , तुम्हें रात में शान्ति से सोने का अवसर नहीं मिल पाता। इसके बदले तुम सदैव जागे रहकर रोते रहते हो। तुम्हें यह वर मिला है और तुम्हारा हृदय हमारी ही तरह भग्न है। मुकुन्द का हमारे साथ केवल इतना ही कार्य है कि वे हमारे कुंकुम चिह्नों को पोंछ लेते हैं। हे सागर , तुम हमारे समान ही कष्ट पाते हो।’’

‘‘ हे चन्द्रमा , ऐसा लगता है कि तुम्हें तीव्र ज्वर है , शायद यक्ष्मा है। निस्सन्देह , तुम्हारे तेज में अन्धकार को नष्ट करने की शक्ति नहीं है। क्या तुम कृष्ण का संगीत सुनकर पागल हो गये हो ? क्या इसीलिए तुम मौन हो ? तुम्हारा कष्ट देखकर हमें लगता है कि तुम हम में से एक हो।’’

‘‘ हे मलय समीर , कृपा करके हमसे कहो कि हमने तुम्हें क्या हानि पहुँचाई है। तुम हमारे हृदयों में इच्छाओं की ज्वाला क्यों भड़का रहे हो ? हम तो गोविन्द की चितवन रूपी तीर से बिंधी हुई हैं , क्योंकि वे कामदेव के प्रभाव को जागृत करने की कला में निपुण हैं।’’

‘‘ हे प्रिय मेघ , हे कृष्ण के मित्र , क्या तुम हम रानियों की तरह , जो कि कृष्ण के प्रेम में जुड़ी हुई हैं , कृष्ण के वक्षस्थल के श्रीवत्स चिह्न के विषय में सोच रहे हो ? शायद तुम कृष्ण की संगति का स्मरण करते हुए उनके ध्यान में मग्न हो , इसीलिए तुम दु:ख के आँसू बहा रहे हो।’’

‘‘ हे प्रिय कोयल , तुम्हारी वाणी अत्यन्त मधुर है और अन्यों का अनुकरण करने में तुम अत्यन्त निपुण हो। तुम अपनी वाणी से मृत शरीर को भी उत्तेजित कर सकते हो। इसलिए रानियों से कहो कि उनका उत्तम व्यवहार ही उनका उचित कर्तव्य है।’’

‘‘ हे वदान्य पर्वत , तुम अत्यन्त उदार तथा गम्भीर हो और कुछ महान् कार्य करने के विचार में खोये रहते हो। हमारी ही तरह तुमने अपने हृदय में वसुदेव पुत्र कृष्ण के चरणकमलों को धारण करने का व्रत ले रखा है।’’

‘‘ हे सागरपत्नी नदियों , हम देखती हैं कि समुद्र तुम्हें सुख नहीं देता। इसीलिए तुम लगभग सूख गई हो और तुममें सुन्दर कमल विद्यमान नहीं हैं। वे कमल क्षीण हो गये हैं और धूप में भी सारे आनन्द से विहीन हैं। इसी तरह हम अभागी रानियों के हृदय भी सूख चुके हैं और हमारे शरीर क्षीण हो गये हैं , क्योंकि हम अब मधुपति के प्रेम से विहीन हैं। क्या तुम भी हमारी तरह शुष्क , सौन्दर्यविहीन हो , क्योंकि तुम कृष्ण की प्रेमभरी चितवन से वंचित हो ?’’

‘‘ हे हंस , तुम इतनी प्रसन्नतापूर्वक यहाँ आये हो! तुम्हारा स्वागत है। हमारे विचार से तुम सदैव कृष्ण के दूत बने रहते हो। अब तुम यह दूध पीते हुए हमें यह बताओ कि उनका सन्देश क्या है। क्या कृष्ण ने हमारे विषय में तुमसे कुछ कहा है ? क्या हम तुमसे पूछ सकती हैं कि क्या कृष्ण सुखी हैं ? हम यही जानना चाहती हैं। क्या वे हमारा स्मरण करते हैं ? हम जानती हैं कि एकमात्र लक्ष्मीजी उनकी सेवा करती हैं। हम तो केवल उनकी दासियाँ हैं। भला हम उनकी पूजा कैसे कर सकती हैं , जो मधुर शब्द बोलते हैं , किन्तु कभी हमारी इच्छाएँ पूरी नहीं करते हैं ?’’


## Verse an.19.109
महाप्रभु-नित्यानन्द, दोंहार दासेर दास ।
यारे कृपा करेन, तार हय इथे विश्वास ॥१०९॥
*महाप्रभु —श्री चैतन्य महाप्रभु ; नित्यानन्द —भगवान् नित्यानन्द ; दोंहार दासेर दास —मैं इन दोनों के दास का दास हूँ ; यारे कृपा करेन —यदि कोई उनकी कृपा प्राप्त करता है ; तार हय —वह अवश्य रखता है ; इथे विश्वास —इन बातों में श्रद्धा।*


### अनुवाद
यदि कोई व्यक्ति श्री चैतन्य महाप्रभु तथा नित्यानन्द प्रभु के दासों का दास बन जाता है और उनकी कृपा प्राप्त कर लेता है , तो वह इन सारी बातों पर विश्वास कर सकता है।


## Verse an.19.110
श्रद्धा करि, शुन इहा, शुनिते महा-सुख ।
खण्डिबे आध्यात्मिकादि कुतर्कादि-दु:ख ॥११०॥
*श्रद्धा करि —महान् श्रद्धा के साथ ; शुन —सुनो ; इहा —ये सब विषय ; शुनिते —सुनना भी ; महा-सुख —महान् आनन्द ; खण्डिबे —वह नाश करेगा ; आध्यात्मिक-आदि —शरीर , मन इत्यादि से प्राप्त कष्ट ; कुतर्क-आदि-दु:ख —तथा कुतर्क के प्रयोग से उत्पन्न दु:खदायक दशा।*


### अनुवाद
इन कथाओं को श्रद्धापूर्वक सुनने का प्रयास करो , क्योंकि इनके सुनने में भी परम आनन्द होता है। इसे सुनने से शरीर , मन तथा अन्य जीवों से सम्बन्धित सारे कष्ट नष्ट हो जायेंगे और उसी के साथ मिथ्या तर्कों का दु:ख भी दूर हो जायेगा।


## Verse an.19.111
चैतन्य-चरितामृत——नित्य-नूतन ।
शुनिते शुनिते जुड़ाय हृदय-श्रवण ॥१११॥
*चैतन्य-चरितामृत —चैतन्य चरितामृत नामक ग्रन्थ ; नित्य-नूतन —नित्य नवीन ; शुनिते शुनिते —सुनते रहने से ; जुड़ाय —शान्त होते हैं ; हृदय-श्रवण —कान तथा हृदय।*


### अनुवाद
श्री चैतन्य चरितामृत नित्य नवीन है। इसको बार-बार सुनने से मनुष्य के हृदय तथा कान शान्त होते हैं।


## Verse an.19.112
श्री-रूप-रघुनाथ-पदे यार आश ।
चैतन्य-चरितामृत कहे कृष्णदास ॥११२॥
*श्री-रूप —श्रील रूप गोस्वामी ; रघुनाथ —श्रील रघुनाथ दास गोस्वामी ; पदे —के चरणकमलों में ; यार —जिसकी ; आश —आशा ; चैतन्य-चरितामृत —चैतन्य चरितामृत नामक ग्रन्थ ; कहे —वर्णन करते हैं ; कृष्णदास —श्रील कृष्णदास कविराज गोस्वामी।*


### अनुवाद
श्री रूप तथा श्री रघुनाथ के चरणकमलों की वन्दना करते हुए तथा सदैव उनकी कृपा की कामना करते हुए उनके चरणचिह्नों पर चलकर , मैं कृष्णदास , श्री चैतन्य-चरितामृत का वर्णन कर रहा हूँ।
