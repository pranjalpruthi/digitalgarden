---
{"dg-publish":true,"permalink":"/cc-hi/adi-lila/chapter4/","created":"2025-01-05T19:15:22.655+05:30","updated":"2025-03-04T23:44:12.592+05:30"}
---


Ādi-līlā
Chapter 4

# Chapter 4 -     श्री चैतन्य महाप्रभु के प्राकट्य के गुह्य कारण

चैतन्य-चरितामृत महाकाव्य के इस अध्याय में कृष्णदास कविराज गोस्वामी ने इस बात पर बल दिया है कि भगवान् श्री चैतन्य महाप्रभु अपने निजी तीन प्रमुख प्रयोजनों के कारण प्रकट हुए थे। पहला प्रयोजन था श्रीकृष्ण के साथ दिव्य प्रेम का आदान-प्रदान करने वाली प्रमुख गोपी श्रीमती राधारानी की स्थिति का आस्वादन करना। भगवान् कृष्ण श्रीमती राधारानी के साथ दिव्य प्रेम-व्यापार के विनिमय के आगार हैं। इन प्रेम-व्यापारों का विषय स्वयं भगवान् हैं और राधारानी आश्रय हैं। इस प्रकार विषयरूप भगवान् ने आश्रय-पद पर स्थित राधारानी के प्रेम-भाव का आस्वादन करना चाहा।

उनके प्राकट्य का दूसरा कारण था, स्वयं अपने दिव्य माधुर्य रस को समझना। भगवान् कृष्ण पूर्णतया मधुर हैं। कृष्ण के प्रति राधारानी का आकर्षण सर्वोत्कृष्ट है और उस आकर्षण का अनुभव करने तथा अपने ही दिव्य माधुर्य को समझने के लिए उन्होंने राधारानी की मनोवृत्ति स्वीकार की।

चैतन्य महाप्रभु के प्रकट होने का तीसरा कारण था, राधारानी द्वारा आस्वादित आनन्द का उपभोग करना। भगवान् ने सोचा कि राधारानी निस्सन्देह उनके सान्निध्य का उपभोग कर रही थीं और वे राधारानी का सान्निध्य उपभोग कर रहे थे, किन्तु आध्यात्मिक युगल के मध्य दिव्य रस का विनिमय श्रीकृष्ण की अपेक्षा श्रीमती राधारानी को अधिक आनन्द प्रदान करता था। श्रीमती राधारानी को कृष्ण के सान्निध्य में कहीं अधिक दिव्य आनन्द प्राप्त होता था, जिसे वे राधा का स्थान ग्रहण किये बिना नहीं समझ सकते थे। किन्तु श्रीकृष्ण के लिए श्रीमती राधारानी की तरह आनन्द प्राप्त कर पाना असम्भव था, क्योंकि वे इस पद से पूर्णतया अपरिचित थे। कृष्ण दिव्य पुरुष हैं और राधारानी दिव्य स्त्री हैं। अतएव कृष्ण को प्रेम करने के दिव्य आनन्द को जानने के लिए भगवान् कृष्ण स्वयं चैतन्य महाप्रभु के रूप में प्रकट हुए और उन्होंने श्रीमती राधारानी के भावों तथा उनकी शारीरिक कान्ति को ग्रहण किया।

भगवान् श्री चैतन्य इन्हीं गुह्य इच्छाओं को पूरा करने एवं हरे कृष्ण हरे कृष्ण कृष्ण कृष्ण हरे हरे/ हरे राम हरे राम राम राम हरे हरे के कीर्तन की विशेष महत्ता का प्रचार करने तथा अद्वैत प्रभु के आवाहन को पूरा करने के लिए प्रकट हुए। ये गौण कारण थे।

श्री स्वरूप दामोदर गोस्वामी भगवान् श्री चैतन्य के विश्वस्त भक्तों में प्रधान थे। उनकी डायरी के आलेखों से भगवान् के इन गुह्य प्रयोजनों का पता चला है। इन उद्घाटनों की पुष्टि श्रील रूप गोस्वामी की विविध प्रार्थनाओं तथा श्लोकों द्वारा हुई है।

यह अध्याय भी कामवासना तथा प्रेम के अन्तर को विशेष रूप से बताने वाला है। कृष्ण तथा राधा के प्रेम-व्यापार का विनिमय भौतिक कामवासना से सर्वथा भिन्न है। अतएव लेखक ने उनमें स्पष्ट भेद किया है।


## Verse ad/4/1
श्री-चैतन्य-प्रसादेन तद्रूपस्य विनिर्णयम् ।
बालोऽपि कुरुते शास्त्रं दृष्ट्वा व्रज-विलासिन: ॥१॥
*श्री-चैतन्य-प्रसादेन —श्री चैतन्य महाप्रभु की कृपा से; तत् —उनके; रूपस्य —रूप का; विनिर्णयम् —पूर्ण निश्चय; बाल: —बालक; अपि —भी; कुरुते —करता है; शास्त्रम् —शास्त्र; दृष्ट्वा —देखकर; व्रज-विलासिन: —जो व्रज लीला का आनन्द लेते हैं।*


### अनुवाद
भगवान् श्री चैतन्य महाप्रभु की कृपा से एक मूर्ख बालक भी शास्त्रों की दृष्टि के अनुसार व्रज-लीलाओं के भोक्ता भगवान् कृष्ण के वास्तविक स्वभाव का पूर्ण वर्णन कर सकता है।


### तात्पर्य
इस संस्कृत श्लोक का अर्थ वही समझ सकता है, जिसे चैतन्य महाप्रभु की अहैतुकी कृपा प्राप्त हो चुकी हो। परमेश्वर होने के कारण भगवान् श्रीकृष्ण दृष्टि के भौतिक उपकरणों से प्रत्यक्ष नहीं हो सकते। वे अभक्तों के बौद्धिक करतबों के जवाब में प्रकट न होने का अधिकार आरक्षित रखते हैं। इतने पर भी एक छोटा बालक भी श्री चैतन्य महाप्रभु की कृपा से श्रीकृष्ण को एवं वृन्दावन भूमि में उनकी दिव्य लीलाओं को सरलता से समझ सकता है।


## Verse ad/4/2
जय जय श्री-चैतन्य जय नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय हो; श्री-चैतन्य —चैतन्य महाप्रभु की; जय —जय हो; नित्यानन्द —भगवान् नित्यानंद की; जय —जय हो; अद्वैत-चन्द्र —अद्वैताचार्य की; जय —जय हो; गौर-भक्त-वृन्द —चैतन्य महाप्रभु के भक्तों की।*


### अनुवाद
भगवान् श्री चैतन्य महाप्रभु की जय हो! श्री नित्यानन्द प्रभु की जय हो! श्री अद्वैत आचार्य की जय हो! श्री चैतन्य महाप्रभु के समस्त भक्तों की जय हो!


## Verse ad/4/3
चतुर्थ श्लोकेर अर्थ कैल विवरण ।
पञ्चम श्लोकेर अर्थ शुन भक्त-गण ॥३॥
*चतुर्थ —चौथे; श्लोकेर —श्लोक के; अर्थ —अर्थ; कैल —किया; विवरण —विवरण; पञ्चम —पाँचवें; श्लोकेर —श्लोक के; अर्थ —अर्थ; शुन —कृपया सुनो; भक्त-गण —हे भक्तों।*


### अनुवाद
मैंने चतुर्थ श्लोक के अर्थ का वर्णन किया है। अब, हे भक्तों! कृपा करके पाँचवे श्लोक की व्याख्या सुनो।


## Verse ad/4/4
मूल-श्लोकेर अर्थ करिते प्रकाश ।
अर्थ लागाइते आगे कहिये आभास ॥४॥
*मूल —मूल; श्लोकेर —श्लोक के; अर्थ —अर्थ; करिते —करने के लिए; प्रकाश —प्राकट्य; अर्थ —अर्थ; लागाइते —स्पर्श करना; आगे —पहले; कहिये —मैं कहूँगा; आभास —संकेत।*


### अनुवाद
मूल श्लोक की व्याख्या करने के लिए मैं पहले इसका अर्थ बताऊँगा।


## Verse ad/4/5
चतुर्थ श्लोकेर अर्थ एइ कैल सार ।
प्रेम-नाम प्रचारिते एइ अवतार ॥५॥
*चतुर्थ —चौथे; श्लोकेर —श्लोक के; अर्थ —अर्थ; एइ —यह; कैल —दिया; सार —सार; प्रेम —भगवत् प्रेम; नाम —पावन नाम; प्रचारिते —प्रचार करने के लिए; एइ —यह; अवतार —अवतार।*


### अनुवाद
मैंने चतुर्थ श्लोक का सार रूपी अर्थ दे दिया है—यह अवतार (श्री चैतन्य महाप्रभु) पवित्र नाम के कीर्तन का प्रचार करने तथा भगवत्प्रेम के प्रसार के लिए होता है।


## Verse ad/4/6
सत्य एइ हेतु, किन्तु एहो बहिरङ्ग ।
आर एक हेतु, शुन, आछे अन्तरङ्ग ॥६॥
*सत्य —सत्य; एइ —यह; हेतु —कारण; किन्तु —किन्तु; एहो —यह; बहिरङ्ग —बाह्य; आर —अन्य; एक —एक; हेतु —कारण; शुन —कृपया सुनो; आछे —है; अन्तरङ्ग —आन्तरिक।*


### अनुवाद
यद्यपि यह सच है, किन्तु यह तो भगवान् के अवतार का बाह्य कारण है। कृपा करके भगवान् के आविर्भाव का एक अन्य कारण—गुह्य कारण—भी सुनें।


### तात्पर्य
इस ग्रंथ के तीसरे अध्याय के चौथे श्लोक में स्पष्ट कहा गया है कि चैतन्य महाप्रभु कृष्ण-प्रेम तथा उनके दिव्य पवित्र नाम, हरे कृष्ण के कीर्तन को वितरित करने के लिए अवतरित हुए। यह उनके आविर्भाव का गौण प्रयोजन था। वास्तविक प्रयोजन भिन्न है, जैसाकि हम इस अध्याय में देखेंगे।


## Verse ad/4/7
पूर्वे येन पृथिवीर भार हरिबारे ।
कृष्ण अवतीर्ण हैला शास्त्रेते प्रचारे ॥७॥
*पूर्वे —प्राचीन काल में; येन —जैसे; पृथिवीर —पृथ्वी का; भार —भार, बोझ; हरिबारे —हरने के लिए; कृष्ण —भगवान् कृष्ण; अवतीर्ण —अवतीर्ण; हैला —हुए; शास्त्रेते —शास्त्र; प्रचारे —घोषणा करते हैं।*


### अनुवाद
शास्त्र यही घोषणा करते हैं कि इसके पूर्व भगवान् कृष्ण पृथ्वी का भार उतारने के लिए अवतरित हुए थे।


## Verse ad/4/8
स्वयं-भगवानेर कर्म नहे भार-हरण ।
स्थिति-कर्ता विष्णु करेन जगत्पालन ॥८॥
*स्वयम्-भगवानेर —मूल पूर्ण पुरुषोत्तम भगवान् का; कर्म —कार्य; नहे —नहीं है; भार-हरण —भार हरना; स्थिति-कर्ता —पोषक; विष्णु —भगवान् विष्णु; करेन —करते हैं; जगत्-पालन —जगत् का पालन-पोषण।*


### अनुवाद
किन्तु यह भार उतारना पूर्ण पुरुषोत्तम भगवान् का कार्य नहीं है। पालनकर्ता भगवान् विष्णु ही ब्रह्माण्ड की रक्षा करते हैं।


## Verse ad/4/9
किन्तु कृष्णेर येइ हय अवतार-काल ।
भार-हरण-काल ताते हइल मिशाल ॥९॥
*किन्तु —किन्तु; कृष्णेर —भगवान् कृष्ण का; येइ —वह जो; हय —है; अवतार —अवतार का; काल —काल; भार-हरण —भार हरना; काल —काल; ताते —उसमें; हइल —हो गया; मिशाल —मिश्रण।*


### अनुवाद
किन्तु संसार का भार उतारने का काल कृष्ण के अवतार-काल के साथ मिश्रित हो गया।


### तात्पर्य
भगवद्गीता से हमें जानकारी मिलती है कि भगवान् समय समय पर काल के प्रभाव से नष्ट हो चुकी आध्यात्मिक संस्कृति के उद्धार के लिए प्रकट होते हैं। भगवान् श्रीकृष्ण द्वापर युग के अन्त में मानव समाज की आध्यात्मिक संस्कृति को पुनर्जीवित करने और अपनी दिव्य लीलाओं को व्यक्त करने के लिए प्रकट हुए थे। विष्णु सृजित विश्व का पालन करने हेतु अधिकृत भगवान् हैं और वे ही प्रधान अधिष्ठाता भी हैं, जो सृष्टि के अनुचित प्रशासन को ठीक करते हैं। किन्तु श्रीकृष्ण आदि भगवान् हैं। उनका अवतार ऐसे प्रशासनिक सामंजस्य के लिए नहीं, अपितु अपनी दिव्य लीलाओं का प्रदर्शन करने और पतितात्माओं को भगवद्धाम की ओर आकृष्ट करने के लिए होता है।

किन्तु पिछले द्वापर युग के अन्त में प्रशासनिक सुधार का समय एवं श्रीकृष्ण के आविर्भाव का समय एक हो गया। अतएव जब श्रीकृष्ण प्रकट हुए, तो पालनकर्ता भगवान् विष्णु भी उन्हीं में मिल गये, क्योंकि परम पुरुष भगवान् के सारे अंश उनके आविर्भाव के समय उन्हीं में मिल जाते हैं।


## Verse ad/4/10
पूर्ण भगवानवतरे येइ काले ।
आर सब अवतार ताँते आसि’ मिले ॥१०॥
*पूर्ण —पूर्ण; भगवान् —पूर्ण पुरुषोत्तम भगवान्; अवतरे —अवतरित होते हैं; येइ —वह; काले —उस समय; आर —अन्य; सब —सब; अवतार —अवतार; ताँते —उनमें; आसि’ —आकर; मिले —मिलते हैं।*


### अनुवाद
जब पूर्ण पुरुषोत्तम भगवान् अवतरित होते हैं, तब भगवान् के अन्य सारे अवतार उनमें आकर मिल जाते हैं।


## Verse ad/4/11-12
नारायण, चतुर्व्यूह, मत्स्याद्यवतार ।
युग-मन्वन्तरावतार, यत आछे आर ॥११॥
सबे आसि’ कृष्ण-अङ्गे हय अवतीर्ण ।
ऐछे अवतरे कृष्ण भगवान्पूर्ण ॥१२॥
*नारायण —भगवान् नारायण; चतु:-व्यूह —चतुर्व्यूह; मत्स्य-आदि —मत्स्य आदि; अवतार —अवतार; युग-मन्व्-अन्तर-अवतार —युग तथा मन्वंतर अवतार; यत —जितने; आछे —हैं; आर —अन्य; सबे —सब; आसि’ —आकर; कृष्ण-अङ्गे —भगवान् कृष्ण के शरीर में; हय —हैं; अवतीर्ण —अवतीर्ण; ऐछे —इस प्रकार; अवतरे —अवतरित होते हैं; कृष्ण —भगवान् कृष्ण; भगवान् —पूर्ण पुरुषोत्तम भगवान्; पूर्ण —पूर्ण।*


### अनुवाद
भगवान् नारायण, चार मूल विस्तार (वासुदेव, संकर्षण, प्रद्युम्न तथा अनिरुद्ध), मत्स्य तथा अन्य लीला अवतार, युगावतार तथा मन्वन्तर अवतार—तथा अन्य जितने सारे अवतार हैं—वे सभी कृष्ण के शरीर में अवतरित होते हैं। इस प्रकार पूर्ण भगवान्, साक्षात् श्रीकृष्ण प्रकट होते हैं।


## Verse ad/4/13
अतएव विष्णु तखन कृष्णेर शरीरे ।
विष्णु-द्वारे करे कृष्ण असुर-संहारे ॥१३॥
*अतएव —अतएव; विष्णु —भगवान् विष्णु; तखन —उस समय; कृष्णेर —भगवान् कृष्ण के; शरीरे —शरीर में; विष्णु-द्वारे —भगवान् विष्णु द्वारा; करे —करते हैं; कृष्ण —भगवान् कृष्ण; असुर-संहारे —असुरों का संहार।*


### अनुवाद
अतएव उस समय भगवान् विष्णु भगवान् कृष्ण के शरीर में उपस्थित रहते हैं और भगवान् कृष्ण उनके माध्यम से असुरों का संहार करते हैं।


## Verse ad/4/14
आनुषङ्ग-कर्म एइ असुर-मारण ।
ये लागि’ अवतार, कहि से मूल कारण ॥१४॥
*आनुषङ्ग-कर्म —गौण कार्य; एइ —यह; असुर —असुरों का; मारण —वध करना; ये —वह; लागि’ —के लिए; अवतार —अवतार; कहि —मैं कहूँगा; से —वह; मूल —मूल; कारण —कारण।*


### अनुवाद
इस प्रकार असुरों का संहार तो गौण कार्य होता है। अब मैं कृष्ण के अवतार का मुख्य कारण बतलाऊँगा।


## Verse ad/4/15-16
प्रेम-रस-निर्यास करिते आस्वादन ।
राग-मार्ग भक्ति लोके करिते प्रचारण ॥१५॥
रसिक-शेखर कृष्ण परम-करुण ।
एइ दुइ हेतु हैते इच्छार उद्गम ॥१६॥
*प्रेम-रस —ईश्वर प्रेम का रस; निर्यास —सार; करिते —करने के लिए; आस्वादन —आस्वादन; राग-मार्ग —स्वाभाविक आकर्षण का मार्ग; भक्ति —भक्ति; लोके —जगत् में; करिते —करने के लिए; प्रचारण —प्रचार; रसिक-शेखर —परम आनन्दित; कृष्ण —भगवान् कृष्ण; परम-करुण —परम दयालु; एइ —ये; दुइ —दोनों; हेतु —कारण; हैते —से; इच्छार —इच्छा का; उद्गम —उद्गम।*


### अनुवाद
अवतार लेने की भगवान् की इच्छा दो कारणों से उत्पन्न हुई थी—वे भगवत्प्रेम रस के माधुर्य का आस्वादन करना चाह रहे थे और वे संसार में भक्ति का प्रसार रागानुगा (स्वयंस्फूर्त) अनुरक्ति के स्तर पर करना चाहते थे। इस तरह वे परम प्रफुल्लित (रसिकशेखर) एवं परम करुणामय नाम से विख्यात हैं।


### तात्पर्य
श्रीकृष्ण के अवतार के समय कृष्ण के भीतर स्थित विष्णु द्वारा कंस तथा जरासंध जैसे असुरों अथवा अश्रद्धालुओं का वध किया गया। श्रीकृष्ण द्वारा किया गया प्रतीत होने वाला इस प्रकार का वध एक नित्यकर्म जैसा सामान्य और प्रासंगिक कार्य था; किन्तु भगवान् कृष्ण के आविर्भाव का वास्तविक प्रयोजन व्रजभूमि में अपनी दिव्य लीलाओं का मंचन करना था और इस तरह जीव तथा परमेश्वर के बीच पारस्परिक प्रेम-विनिमय में दिव्य रस की चरम परिणति का प्रदर्शन करना था। रस के इस पारस्परिक विनिमय को रागभक्ति अर्थात् दिव्य अनुरागवश भगवान् की भक्तिमय सेवा कहते हैं। भगवान् श्रीकृष्ण सारे बद्धजीवों को बताना चाहते हैं कि वे विधिभक्ति अर्थात् निर्धारित नियमों के अन्तर्गत सम्पन्न की जाने वाली भक्तिमय सेवा की अपेक्षा रागभक्ति के द्वारा अधिक आकृष्ट होते हैं। वेदों ( तैत्तिरीय उपनिषद् २.७) में कहा गया है— रसो वै स: —परम सत्य समस्त प्रकार की प्रेम-भावनाओं के पारस्परिक विनिमय के आगार हैं। वे अहैतुक रूप से कृपामय हैं और वे हमें रागभक्ति का यह अधिकार प्रदान करना चाहते हैं। इस तरह वे अपनी अंतरंगा शक्ति से प्रकट हुए। वे किसी बाह्य शक्ति द्वारा अवतरित होने के लिए बाध्य नहीं किये गये।


## Verse ad/4/17
ऐश्वर्य-ज्ञानेते सब जगत्मिश्रित ।
ऐश्वर्य-शिथिल-प्रेमे नाहि मोर प्रीत ॥१७॥
*ऐश्वर्य ज्ञानेते —ऐश्वर्य के ज्ञान से; सब —सब; जगत् —जगत्; मिश्रित —मिश्रित; ऐश्वर्य-शिथिल —ऐश्वर्य से शिथिल; प्रेमे —प्रेम में; नाहि —नहीं है; मोर —मेरी; प्रीत —प्रसन्नता।*


### अनुवाद
(भगवान् कृष्ण ने सोचा:) ‘‘सारा ब्रह्माण्ड मेरे ऐश्वर्य भाव से पूरित है, किन्तु उस ऐश्वर्य के भाव से दुर्बल हुआ प्रेम मुझे सन्तुष्ट नहीं करता।


## Verse ad/4/18
आमारे ईश्वर माने, आपनाके हीन ।
तार प्रेमे वश आमि ना हइ अधीन ॥१८॥
*आमारे —मुझे; ईश्वर —ईश्वर; माने —मानते हैं; आपनाके —स्वयं; हीन —हीन; तार —उसका; प्रेमे —प्रेम से; वश —वश में होना; आमि —मैं; ना हइ —नहीं हूँ; अधीन —अधीन।*


### अनुवाद
‘‘यदि कोई मुझे परमेश्वर समझता है और अपने आपको मेरे अधीन मानता है, तो मैं न तो उसके प्रेम के अधीन होता हूँ, न ही उसका प्रेम मुझे वश में कर सकता है।


## Verse ad/4/19
आमाके त’ ये ये भक्त भजे येइ भावे ।
तारे से से भावे भजि,——ए मोर स्वभावे ॥१९॥
*आमाके —मुझे; त’ —निश्चित रूप से; ये ये —जो जो; भक्त —भक्त; भजे —पूजा करते हैं; येइ —जो; भावे —भाव में; तारे —उसे; से से —उसी; भावे —भाव में; भजि —मैं प्रतिदान करता हूँ, आदान प्रदान करता हूँ; ए —यह; मोर —मेरे; स्वभावे —स्वभाव में।*


### अनुवाद
‘‘मेरा भक्त जिस भी दिव्य रस में मेरी पूजा करता है, उसी भाव में मैं उसके साथ आदान-प्रदान करता हूँ। यह मेरा सहज स्वभाव है।


### तात्पर्य
भगवान् अपने सहज स्वभाव के कारण भक्तों के समक्ष उनमें अन्तर्निहित भक्ति के अनुसार प्रकट होते हैं। वृन्दावन की लीलाओं से यह प्रदर्शित हो चुका है कि यद्यपि लोग प्राय: आदरपूर्वक भगवान् को पूजते हैं, किन्तु भगवान् तो तब अधिक प्रसन्न होते हैं, जब भक्त उन्हें अपना प्रिय पुत्र, निजी सखा या अपने प्रियतम के रूप में मानता है और ऐसे स्वाभाविक स्नेह के साथ उनकी सेवा करता है। ऐसे दिव्य सम्बन्धों से भगवान् प्रेम के अधीनस्थ पात्र बन जाते हैं। ऐसा शुद्ध भगवत्प्रेम न तो व्यर्थ की भक्तिहीन इच्छाओं से दूषित होता है, न ही सकाम कर्म या शुष्क ज्ञान से मिश्रित होता है। यह शुद्ध और सहज भगवत्प्रेम होता है, जो परम अवस्था में स्वत: स्फुरित होता है। यह भक्ति ऐसे अनुकूल वातावरण में सम्पन्न होती है, जो भौतिक स्नेह से मुक्त होता है।


## Verse ad/4/20
ये यथा मां प्रपद्यन्ते तांस्तथैव भजाम्यहम् ।
मम वर्त्मानुवर्तन्ते मनुष्या: पार्थ सर्वश: ॥२०॥
*ये —सब जो; यथा —जैसे; माम् —मेरे; प्रपद्यन्ते —शरणागत होते हैं; तान् —उन्हें; तथा —वैसे; एव —ही; भजामि —प्रतिदान देता हूँ; अहम् —मैं; मम —मेरा; वर्त्म —मार्ग; अनुवर्तन्ते —अनुगमन करते हैं; मनुष्या: —सारे मनुष्य; पार्थ —हे पार्थ; सर्वश: —सभी प्रकार से।*


### अनुवाद
‘‘‘मेरे भक्तजन जिस किसी रूप में मेरी शरण में आते हैं, मैं उन्हें उसी के अनुसार पुरस्कृत करता हूँ। हे पृथापुत्र, सारे लोग सभी प्रकार से मेरे पथ का अनुसरण करते हैं।’


### तात्पर्य
भगवद्गीता (४.११) में भगवान् कृष्ण पुष्टि करते हैं कि पहले (कुरुक्षेत्र युद्ध से लगभग १२ करोड़ वर्ष पूर्व) उन्होंने सूर्यदेव को गीता का गूढ़ ज्ञान बतलाया था। यह सन्देश गुरु-शिष्य परम्परा द्वारा आगे प्राप्त होता गया, किन्तु कालक्रम में जब यह शृंखला किसी तरह टूट गई, तो भगवान् श्रीकृष्ण फिर से प्रकट हुए और उन्होंने भगवद्गीता का उपदेश अर्जुन को प्रदान किया। उस समय भगवान् ने यह श्लोक अपने मित्र अर्जुन से कहा था।


## Verse ad/4/21-22
मोर पुत्र, मोर सखा, मोर प्राण-पति ।
एइ-भावे येइ मोरे करे शुद्ध-भक्ति ॥२१॥
आपनाके बड़ माने, आमारे सम-हीन ।
सेइ भावे हइ आमि ताहार अधीन ॥२२॥
*मोर —मेरा; पुत्र —पुत्र; मोर —मेरा; सखा —मित्र; मोर —मेरे; प्राण-पति —जीवन के स्वामी; एइ भावे —इस प्रकार; येइ —वे जो; मोरे —मुझे; करे —करते हैं; शुद्ध-भक्ति —शुद्ध भक्ति; आपनाके —स्वयं; बड़ —बड़ा; माने —वह मानता है; आमारे —मुझे; सम —समान; हीन —या हीन, निम्न; सेइ भावे —उसी प्रकार; हइ —हूँ; आमि —मैं; ताहार —उसके; अधीन —अधीन।*


### अनुवाद
‘‘यदि कोई मुझे अपना पुत्र, अपना मित्र या अपना प्रेमी मानकर और अपने आपको महान् एवं मुझको अपने समान या अपने से निम्न मानकर मेरी शुद्ध प्रेमाभक्ति करता है, तो मैं उसके अधीन हो जाता हूँ।


### तात्पर्य
चैतन्य-चरितामृत में तीन प्रकार की भक्तियों का वर्णन हुआ है— भक्ति (साधारण भक्ति), शुद्ध भक्ति तथा विद्ध भक्ति (मिश्रित भक्ति)।

जब भक्ति किसी भौतिक प्रयोजन से—सकाम कर्म, ज्ञान या योग के उद्देश्य से की जाती है, तो यह मिश्रित या विद्ध भक्ति कहलाती है। भगवद्गीता में भक्तियोग के अतिरिक्त कर्मयोग, ज्ञानयोग तथा ध्यानयोग का भी वर्णन हुआ है। योग का अर्थ है परमेश्वर से जुड़ना, जो केवल भक्ति के माध्यम से सम्भव है। भक्ति में परिणत होने वाले सकाम कर्म, दार्शनिक तर्कवितर्क तथा योगाभ्यास क्रमश: कर्मयोग, ज्ञानयोग तथा ध्यानयोग कहलाते हैं। किन्तु ऐसी भक्ति तीन प्रकार के भौतिक कर्मों से मिश्रित रहती है।

जो लोग शरीर की पहचान आत्मा के रूप में करते हैं, उनके लिए पुण्यकर्म या कर्मयोग की संस्तुति की जाती है। जो लोग मन की पहचान आत्मा रूप में करते हैं, उनके लिए दार्शनिक चिन्तन या ज्ञानयोग की संस्तुति की जाती है। किन्तु आध्यात्मिक स्तर पर स्थित होने वाले भक्तों को मिश्रित (विद्ध) भक्ति की भौतिक धारणाओं की आवश्यकता नहीं होती। ऐसी मिश्रित भक्ति का सीधा उद्देश्य पूर्ण पुरुषोत्तम भगवान् के प्रति प्रेम नहीं है। अतएव प्रामाणिक शास्त्रों के अनुसार सम्पन्न की जाने वाली भक्ति ऐसी विद्ध भक्ति से श्रेष्ठतर होती है, क्योंकि यह सभी प्रकार के भौतिक कल्मष से मुक्त होती है। यह पूर्ण पुरुषोत्तम भगवान् को प्रसन्न करने मात्र के उद्देश्य से कृष्णभावनामृत में सम्पन्न की जाती है।

जो लोग भगवान् से स्वयंस्फूर्त प्रेम करते हैं और भौतिक लाभ नहीं चाहते, वे आकृष्ट भक्त कहलाते हैं। वे भगवान् की सेवा में स्वत: आकृष्ट होते हैं और स्वरूपसिद्ध महात्माओं के चरणचिह्नों पर चलते हैं। शुद्ध भगवत्प्रेम से प्रकट हुई उनकी शुद्ध भक्ति प्राधिकृत शास्त्रों के विधि-विधानों को पार कर जाती है। कभी-कभी प्रेमानुभूति विधि-विधानों को पार कर जाती है, लेकिन ऐसी अनुभूति पूर्णतया आध्यात्मिक स्तर पर होती है और इसकी नकल नहीं की जा सकती। विधि-विधानों से सामान्य भक्त ईश्वर के पूर्ण प्रेम की अवस्था तक ऊपर उठ जाता है। कृष्ण के लिए शुद्ध प्रेम ही शुद्ध भक्ति की पूर्णता है और शुद्ध भक्ति रागानुगा भक्ति से अभिन्न है।

वैकुण्ठ-लोकों में विधि-विधानों का त्रुटिरहित पालन किया जाता है। इन नियमों का कड़ाई से पालन करने पर मनुष्य वैकुण्ठ-लोकों को प्राप्त कर सकता है। किन्तु रागानुगा भक्ति अर्थात् स्वयंस्फूर्त शुद्ध प्रेममयी सेवा तो केवल कृष्ण-लोक में दृष्टिगत होती है।


## Verse ad/4/23
मयि भक्तिर्हि भूतानाममृतत्वाय कल्पते ।
दिष्ट्या यदासीन्मत्स्नेहो भवतीनां मदापन: ॥२३॥
*मयि —मेरी; भक्ति: —भक्ति; हि —निश्चित रूप से; भूतानाम् —जीवों का; अमृतत्वाय —शाश्वत जीवन; कल्पते —लाता है; दिष्ट्या —सौभाग्य से; यत् —जो; आसीत् —था; मत् —मेरे लिए; स्नेह: —स्नेह; भवतीनाम् —आप सबका; मत् —मेरा; आपन: —पाना।*


### अनुवाद
‘‘‘जीवों द्वारा मेरे प्रति की गई भक्ति उनके सनातन जीवन को पुनरुज्जीवित करती है। हे व्रजबालाओं, मेरे प्रति तुम्हारा स्नेह तुम्हारा सौभाग्य है, क्योंकि इसी एकमात्र साधन से तुम लोगों ने मेरा अनुग्रह प्राप्त किया है।’


### तात्पर्य
शुद्ध भक्ति का प्रतिनिधित्व व्रजभूमि (वृन्दावन) के निवासियों के कार्यों द्वारा होता है। सूर्यग्रहण के अवसर पर भगवान् द्वारका से आये और समन्त-पञ्चक स्थान पर वृन्दावनवासियों से मिले। यह भेंट व्रजभूमि की बालाओं के लिए अत्यन्त वेदनामयी थी, क्योंकि भगवान् कृष्ण उन लोगों को बाह्य रूप से त्यागकर द्वारका में रहने चले गये थे। किन्तु भगवान् ने यह श्लोक (भागवत १०.८२.४४) कहकर व्रज की बालाओं की शुद्ध भक्ति के लिए कृतज्ञता प्रदर्शित की।


## Verse ad/4/24
माता मोरे पुत्र-भावे करेन बन्धन ।
अतिहीन-ज्ञाने करे लालन पालन ॥२४॥
*माता —माता; मोरे —मुझे; पुत्र-भावे —पुत्र के भाव में; करेन —करती है; बन्धन —बन्धन; अति-हीन-ज्ञाने —अत्यन्त असहाय सोचकर; करे —करती है; लालन —पालन; पालन —लालन, संरक्षण ।*


### अनुवाद
‘‘मेरी माता कभी-कभी अपने पुत्र के रूप में मुझे बाँध देती है। वह मुझे अत्यन्त असहाय समझकर मेरा लालन-पालन करती है।


## Verse ad/4/25
सखा शुद्ध-सख्ये करे, स्कन्धे आरोहण ।
तुमि कोन्बड़ लोक,——तुमि आमि सम ॥२५॥
*सखा —मित्र; शुद्ध-सख्ये —शुद्ध मित्रता में; करे —करता है; स्कन्धे —कन्धों पर; आरोहण —चढ़कर; तुमि —तुम; कोन् —क्या; बड़ —बड़ा; लोक —मनुष्य; तुमि —तुम; आमि —मैं; सम —वही।*


### अनुवाद
‘‘मेरे मित्र शुद्ध मैत्री के कारण मेरे कन्धों पर यह कहते हुए चढ़ जाते हैं कि, ‘तुम किस तरह के बड़े व्यक्ति हो? तुम और हम समान हैं।’


## Verse ad/4/26
प्रिया यदि मान करि’ करये भर्त्सन ।
वेद-स्तुति हैते हरे सेइ मोर मन ॥२६॥
*प्रिया —प्रेमिका; यदि —यदि; मान करि’ —रूठ जाना; करये —करती हैं; भर्त्सन —डाँटना; वेद-स्तुति —वैदिक स्तुतियाँ; हैते —से; हरे —हर लेता है; सेइ —वह; मोर —मेरा; मन —मन।*


### अनुवाद
‘‘यदि मेरी प्रियतमा रूठकर मेरी भर्त्सना करती है, तो वह वेदों की पावन स्तुतियों से बढ़कर मेरे मन का हरण कर लेती है।


### तात्पर्य
उपनिषदों के अनुसार सारे जीव परम पुरुष भगवान् पर आश्रित हैं। जैसाकि कहा गया है ( कठोपनिषद् ५.३)— नित्यो नित्यानां चेतनश्चेतनानाम् एको बहूनां यो विदधाति कामान् — एक सनातन व्यक्ति द्वारा अन्य सारे सनातन जीवों का पालन किया जाता है। चूँकि पूर्ण पुरुषोत्तम भगवान् अन्य सारे जीवों का पालन करते हैं, अतएव वे जीव उनके आश्रित रहते हैं। यहाँ तक कि प्रेम-व्यापार के आदान-प्रदान के समय भी भक्त उन पर आश्रित रहते हैं।

किन्तु अत्यन्त शुद्ध दिव्य प्रेम के विनिमय के अवसर पर कभी-कभी आश्रित भक्त प्रधान पुरुष के ऊपर भी प्रभुत्व जमाना चाहता है। जो कोई प्रेमपूर्वक भगवान् से उनके माता-पिता के रूप में व्यवहार करता है, वह कभी-कभी भगवान् के पद का भी अतिक्रमण कर जाता है। इसी प्रकार उनकी प्रेमिकाएँ भी कभी-कभी भगवान् के पद से आगे बढ़ जाती हैं। किन्तु ऐसे प्रयास उच्चतम प्रेम के प्रतीक हैं। केवल शुद्ध प्रेम से ही भगवान् पर आश्रित प्रेमी भगवान् की भर्त्सना करता है। भगवान् इस भर्त्सना का आनन्द लेते हुए इसे बहुत ही प्रेम से स्वीकार करते हैं। स्वाभाविक प्रेम के प्रदर्शन से ऐसे कार्य अत्यन्त मनोरंजक बन जाते हैं। आदरपूर्वक भगवान् की पूजा करते समय ऐसा सहज प्रेम प्रकट नहीं हो पाता, क्योंकि भक्त भगवान् को अपने से श्रेष्ठ मानता है।

भक्ति के विधि-विधान तो उनके लिए हैं, जिनमें ईश्वर का सहज प्रेम जाग्रत नहीं हुआ है। जब सहज प्रेम जागृत उत्पन्न हो जाता है, तब सारे विधि-विधान गौण हो जाते हैं और तब ईश्वर तथा भक्त के बीच शुद्ध प्रेम प्रकट होता है। यद्यपि प्रेम की ऐसी स्थिति में भक्त कभी-कभी भगवान् से श्रेष्ठ जान पड़ता है या विधि-विधानों का उल्लंघन करता प्रतीत होता है, किन्तु ऐसे व्यवहार भय तथा सम्मान से युक्त विधि-विधानों के माध्यम से प्रकट होने वाले सामान्य व्यवहारों से कहीं अधिक उन्नत होते हैं। जो भक्त भगवान् के प्रेम में पूरी तरह अनुरक्त होने के कारण समस्त उपाधियों से वास्तव में मुक्त होता है, वह ईश्वर के प्रति स्वयंस्फूर्त रागानुग प्रेम प्रकट करता है, जो विधि-विधानों से युक्त भक्ति से सदैव श्रेष्ठ होता है।

प्रेमी तथा प्रेमिका के बीच प्रयुक्त होने वाली अनौपचारिक भाषा शुद्ध स्नेह की परिचायक है। जब भक्तगण अपने प्रियतम को अत्यन्त आदर के पात्र के रूप में पूजते हैं, तब स्वयंस्फूर्त प्रेमभावों का अभाव दृष्टिगोचर होता है। जब नवदीक्षित भक्त उन वैदिक निर्देशों का पालन करता है, जो भगवान् के शुद्ध प्रेम से रहित भक्तों को नियंत्रित करते हैं, तो वह ईश्वर के प्रति स्वयंस्फूर्त प्रेम प्रदर्शित करने वाले भक्त की तुलना में ऊपर से अधिक सम्माननीय लग सकता है। किन्तु वस्तुत: ऐसा रागानुग प्रेम, विधि-भक्ति से कहीं अधिक श्रेष्ठ होता है। ऐसा शुद्ध भगवत्प्रेम कम स्नेही भक्त द्वारा की गई सम्मान-युक्त भक्ति से सभी प्रकार से अधिक महिमामय होता है।


## Verse ad/4/27-28
एइ शुद्ध-भक्त लञा करिमु अवतार ।
करिब विविध-विध अद्भुत विहार ॥२७॥
वैकुण्ठाद्ये नाहि ये ये लीलार प्रचार ।
से से लीला करिब, याते मोर चमत्कार ॥२८॥
*एइ —ये; शुद्ध-भक्त —शुद्ध भक्त; लञा —लेकर; करिमु —मैं करूँगा; अवतार —अवतार; करिब —मैं करूँगा; विविध-विध —विविध प्रकार; अद्भुत —अद्भुत; विहार —लीलाएँ; वैकुण्ठ-आद्ये —वैकुण्ठ लोकों में; नाहि —नहीं; ये ये —जो जो; लीलार —लीलाओं की; प्रचार —प्रचार; से से —नहीं; लीला —लीलाएँ; करिब —मैं करूँगा; याते —जिनमें; मोर —मेरा; चमत्कार —चमत्कार।*


### अनुवाद
‘‘मैं इन शुद्ध भक्तों को अपने साथ लेकर अवतरित हूँगा और अनेक प्रकार की ऐसी अद्भुत क्रीड़ाएँ करूँगा, जो वैकुण्ठ में भी अज्ञात हैं। मैं ऐसी ऐसी लीलाओं का प्रसार करूँगा, जो स्वयं मुझे भी आश्चर्यचकित करने वाली होंगी।


### तात्पर्य
श्री चैतन्य महाप्रभु के रूप में भगवान् कृष्ण अपने भक्तों को शुद्ध भक्ति की अवस्था तक क्रमश: विकास करने की शिक्षा देते हैं। इस तरह वे समय समय पर अपने उत्कृष्ट दर्शन तथा उपदेशों में चित्रित विविध अद्भुत लीलाओं में भाग लेने के लिए भक्त के रूप में अवतरित होते हैं।

आध्यात्मिक आकाश में असंख्य वैकुण्ठ ग्रह हैं और इन सबमें भगवान् अपने शाश्वत भक्तों द्वारा सम्पन्न आदरभावयुक्त भक्ति को स्वीकार करते हैं। अतएव भगवान् श्रीकृष्ण अपनी सर्वाधिक गुह्य लीलाएँ प्रदर्शित करते हैं, जिनका आनन्द वे दिव्य जगत् में लेते हैं। ऐसी लीलाएँ इतनी आकर्षक होती हैं कि वे भगवान् तक को आकर्षित करती हैं और इस तरह वे भगवान् श्री चैतन्य के रूप में उनका आस्वादन करते हैं।


## Verse ad/4/29
मो-विषये गोपी-गणेर उपपति-भावे ।
योग-माया करिबेक आपन-प्रभावे ॥२९॥
*मो-विषये —मेरे सम्बन्ध में; गोपी-गणेर —गोपियों का; उपपति —विवाहित स्त्री का प्रेमी; भावे —भाव में; योग-माया —योग माया, भगवान् कृष्ण की अन्तरंगा शक्ति; करिबेक —करूँगा; आपन —उनके अपने; प्रभावे —प्रभाव से।*


### अनुवाद
‘‘योगमाया के प्रभाव से गोपियों में यह भाव प्रेरित होगा कि मैं उनका उपपति हूँ।


### तात्पर्य
योगमाया उस अन्तरंगा शक्ति का नाम है, जो भगवान् को आत्मविस्मृति कराती है और उन्हें विभिन्न दिव्य रसों में स्थित उनके शुद्ध भक्तों के प्रेम का विषय बनाती है। यही योगमाया शक्ति व्रज की गोपियों के मनों में एक आध्यात्मिक भाव उत्पन्न करती है, जिससे वे कृष्ण को अपना उपपति समझती हैं। इस भाव की तुलना भौतिक अवैध सम्बन्धों (कामवासना) से कभी नहीं की जा सकती। इसका यौन-मनोविज्ञान से कोई सम्बन्ध नहीं होता, यद्यपि ऐसे भक्तों का शुद्ध प्रेम यौन-व्यापार जैसा प्रतीत होता है। मनुष्य को यह निश्चित रूप से स्मरण रखना होगा कि इस विराट् भौतिक जगत् में कोई भी ऐसी वस्तु नहीं होती, जिसका वास्तविक प्रतिरूप आध्यात्मिक जगत् में न पाया जाता हो। सारा भौतिक जगत् दिव्यता से उत्पन्न है। भौतिक जगत में प्रेमी-प्रेमिका का वासनात्मक प्रेम दिव्य वास्तविकता का विकृत प्रतिबिम्ब मात्र होता है। किन्तु इसे अध्यात्म-विज्ञान की पर्याप्त शिक्षा प्राप्त किये बिना नहीं समझा जा सकता।


## Verse ad/4/30
आमिह ना जानि ताहा, ना जाने गोपी-गण ।
दुँहार रूप-गुणे दुँहार नित्य हरे मन ॥३०॥
*आमिह —मैं; ना जानि —नहीं जानूँगा; ताहा —वह; ना जाने —नहीं जानेंगी; गोपी-गण —गोपियाँ; दुँहार —दोनों के; रूप-गुणे —रूप तथा गुण; दुँहार —दोनों के; नित्य —हमेशा; हरे —हर लेते हैं; मन —मन।*


### अनुवाद
‘‘इसे न तो गोपियाँ जान सकेंगी, न मैं, क्योंकि हमारे मन सदैव एक-दूसरे के सौन्दर्य तथा गुणों पर मोहित रहेंगे।


### तात्पर्य
आध्यात्मिक आकाश में जितने भी वैकुण्ठ ग्रह हैं, उनमें नारायण अधिष्ठाता देव हैं। उनके भक्तों के रूप उन्हीं के जैसे होते हैं और वहाँ पर भक्ति का विनिमय आदर के स्तर पर होता है। किन्तु इन समस्त वैकुण्ठ ग्रहों के भी ऊपर गोलोक या कृष्णलोक है, जहाँ आदि भगवान् कृष्ण अपनी ह्लादिनी शक्ति को मुक्त प्रेम-व्यवहारों में पूर्ण रूप से प्रकट करते हैं। चूँकि भौतिक जगत् के भक्त इन लीलाओं के विषय में लगभग कुछ भी नहीं जानते, अतएव भगवान् उन्हें ये लीलाएँ दिखाने की इच्छा करते हैं।

गोलोक वृन्दावन में परकीय-रस के नाम से एक प्रकार का प्रेम-विनिमय होता है। यह एक विवाहिता स्त्री का अपने पति को छोड़कर अन्य व्यक्ति के लिए आकर्षण जैसा है। भौतिक जगत् में इस प्रकार का सम्बन्ध बहुत खराब माना जाता है, क्योंकि यह आध्यात्मिक जगत् के परकीय रस का विकृत प्रतिबिम्ब है, जहाँ इसे सर्वोच्च प्रेम-व्यापार माना जाता है। भक्त तथा भगवान् के बीच ऐसी भावनाएँ योगमाया के प्रभाव से प्रस्तुत की जाती हैं। भगवद्गीता (९.१३) बतलाती है कि सर्वोच्च स्तर के भक्त दैवमाया या योगमाया के संरक्षण में रहते हैं— महात्मानस्तु मां पार्थ दैवीं प्रकृतिमाश्रिता:। जो वास्तव में महात्मा हैं, वे सदैव भगवान् की सेवा में लगे रहकर कृष्णभावना में पूर्णत: निमग्न रहते हैं। वे दैवी प्रकृति या योगमाया के संरक्षण में रहते हैं। योगमाया ऐसी स्थिति ला देती है कि जिसमें भक्त मात्र कृष्ण से प्रेम करने के लिए सारे विधि-विधानों का अतिक्रमण करने को तैयार हो जाता है। भक्त स्वभाव से पूर्ण पुरुषोत्तम भगवान् के प्रति आदर के नियमों का उल्लंघन करना नहीं चाहता, किन्तु योगमाया के प्रभाव से वह भगवान् से अधिक अच्छे ढंग से प्रेम करने के लिए कुछ भी करने को तैयार हो जाता है।

जो लोग भौतिक शक्ति के वशीभूत होते हैं, वे योगमाया के कार्यकलापों को तनिक भी समझ नहीं सकते, क्योंकि बद्धजीव शायद ही भगवान् तथा भक्त के बीच के शुद्ध विनिमय को समझ सके। किन्तु विधि-विधानों के अन्तर्गत सम्पन्न की गई भक्ति द्वारा मनुष्य काफी ऊपर उठ सकता है और तब योगमाया के अधीन होकर शुद्ध प्रेम के व्यापारों को समझने लगता है।

योगमाया शक्ति द्वारा प्रेरित आध्यात्मिक प्रेमभाव में श्रीकृष्ण तथा व्रज की बालाएँ दोनों ही आध्यात्मिक आनन्द में अपने आपको भूल जाते हैं। ऐसी विस्मृति के प्रभाव से गोपियों की मनमोहक सुन्दरता उन भगवान् की दिव्य तुष्टि में महत्त्वपूर्ण भूमिका निभाती है, जिन्हें भौतिक कामवासना से कोई सम्बन्ध नहीं होता। चूँकि भगवान् का आध्यात्मिक प्रेम सारी सांसारिकता से ऊपर है, अतएव बाहर से ऐसा लगता है कि गोपियाँ संसारी नैतिकता के नियमों का अतिक्रमण कर रही हैं। यह बात संसारी नैतिकतावादियों को निरन्तर परेशान करती रहती है। अतएव योगमाया भगवान् तथा उनकी लीलाओं को संसारी व्यक्तियों की आँखों से ओझल रखती है, जिसकी पुष्टि भगवद्गीता (७.२५) में की गई है, जिसमें भगवान् कहते हैं कि वे हर एक के सामने प्रकट न होने का अधिकार सुरक्षित रखते हैं।

योगमाया के कार्य कभी भगवान् तथा गोपियों को प्रेम के आनन्दातिरेक में मिलाते हैं, तो कभी उनका विछोह कराते हैं। भगवान् के ये दिव्य प्रेम-व्यवहार परम सत्य के निराकार रूप में आबद्ध मायावादियों के लिए अकल्पनीय हैं। इसीलिए भगवान् संसारियों के समक्ष उन्हें सर्वोच्च आध्यात्मिक साक्षात्कार कराने के लिए स्वयं प्रकट होते हैं और स्वयं भी उस रस का आस्वादन करते हैं। भगवान् इतने दयालु हैं कि वे पतितात्माओं को अपने साथ भगवद्धाम वापस ले जाने के लिए स्वयं अवतरित होते हैं, जहाँ शृंगारिकभगवद्-प्रेमालापों का आस्वादन नित्य ही उनके सही रूप में किया जाता है। ऐसे प्रेमालाप उस विकृत कामवासना से भिन्न हैं, जिसे पतितात्मा अपनी रुग्ण अवस्था में पूजते हैं और उनमें लिप्त होते हैं। भगवान् इसलिए रासलीला प्रदर्शित करते हैं कि जिससे पतितात्मा अपनी रुग्ण नैतिकता तथा धार्मिकता का परित्याग करने के लिए प्रेरित हों और वास्तविकता भोगने के लिए भगवद्धाम के प्रति आकृष्ट हों। रासलीला को तत्त्व से समझने वाला व्यक्ति निश्चित रूप से सांसारिक कामवासना से घृणा करेगा। स्वरूपसिद्ध व्यक्ति के लिए उचित माध्यम द्वारा भगवान् की रासलीला का श्रवण उसे भौतिक काम-सुख से सर्वथा विरक्त कर देगा।


## Verse ad/4/31
धर्म छाड़ि’ रागे दुँहे करये मिलन ।
कभु मिले, कभु ना मिले,——दैवेर घटन ॥३१॥
*धर्म छाड़ि’ —धर्माचार त्यागकर; रागे —प्रेम में; दुँहे —दोनों; करये —करते हैं; मिलन —मिलन; कभु —कभी-कभी; मिले —वे मिलते हैं; कभु —कभी-कभी; ना मिले —वे नहीं मिलते हैं; दैवेर —भाग्य की; घटन —घटना।*


### अनुवाद
‘‘शुद्ध अनुरक्ति हमें नैतिक तथा धार्मिक कर्तव्यों की कीमत पर भी मिलाएगी। भाग्य कभी हमें पास ला देगा, तो कभी हमें विलग कर देगा।


### तात्पर्य
गोपियाँ अर्धरात्रि में कृष्ण की बाँसुरी की ध्वनि सुनकर उनसे मिलने के लिए घरों से बाहर आ गईं। इसी को लेकर श्रील रूप गोस्वामी ने एक सुन्दर श्लोक (देखिए आदिलीला, ५.२२४) की रचना की है, जिसमें चाँदनी रात में यमुना के तट पर खड़े अपने होठों पर बाँसुरी धारण किये हुए गोविन्द नामक सुन्दर किशोर का वर्णन है। जो लोग समाज, मैत्री तथा प्रेम की भौतिकतावादी जीवन-शैली भोगना चाहते हैं, उन्हें गोविन्द का दर्शन करने यमुना-तट पर नहीं जाना चाहिए। भगवान् कृष्ण की बाँसुरी की ध्वनि इतनी मधुर है कि इससे गोपियाँ अपने परिजनों के सारे सम्बन्धों को भूल गईं और अर्धरात्रि में दौड़कर कृष्ण के पास पहुँच गईं।

इस प्रकार से गृहत्याग करके गोपियों ने गृहस्थ जीवन के वैदिक विधानों का उल्लंघन किया। इससे यह सूचित होता है कि जब कृष्ण के प्रति प्रेम के सहज भाव पूर्णतया प्रकट होते हैं, तब भक्त परम्परागत सामाजिक नियमों की उपेक्षा कर सकता है। भौतिक जगत् में हम उपाधियों से बँधे हुए हैं, किन्तु शुद्ध भक्ति तो तब शुरू होती है, जब मनुष्य सारी उपाधियों से मुक्त हो जाता है। जब कृष्ण के लिए प्रेम जाग्रत होता है, तब सारी उपाधियों को पार कर लिया जाता है।

श्रीकृष्ण का अपने सर्वाधिक प्रिय अंशों के प्रति स्वाभाविक आकर्षण ऐसे उत्साह को जन्म देता है, जिससे श्रीकृष्ण तथा गोपियाँ परस्पर मिलने को बाध्य हो जाते हैं। इस दिव्य उत्साह को अनुभव करने के लिए प्रेमी तथा प्रेमिका के बीच वियोग की भावना होनी आवश्यक है। भौतिक यातनाओं की दशा में कोई भी व्यक्ति वियोग का दु:ख नहीं चाहता। किन्तु आध्यात्मिक जगत में यही वियोग परम स्वभाव का होने के कारण दिव्य रूप धारण करके प्रेम के बन्धन को दृढ़ बनाता है और प्रेमी तथा प्रेमिका में मिलने की इच्छा को बढ़ाता है। आध्यात्मिक दृष्टि से वियोग वास्तविक मिलन से अधिक आस्वाद्य है, क्योंकि मिलन में प्रेमी तथा प्रेमिका दोनों के उपस्थित रहने के कारण प्रबल उत्सुकता का अभाव रहता है।


## Verse ad/4/32
एइ सब रस-निर्यास करिब आस्वाद ।
एइ द्वारे करिब सब भक्तेरे प्रसाद ॥३२॥
*एइ —ये; सब —सब; रस-निर्यास —रसों का सार; करिब —मैं करूँगा; आस्वाद —आस्वादन; एइ द्वारे —इससे; करिब —मैं करूँगा; सब —सब; भक्तेरे —भक्तों पर; प्रसाद —कृपा।*


### अनुवाद
‘‘मैं इन सारे रसों के सार का आस्वादन करूँगा और इस तरह सारे भक्तों पर अनुग्रह करूँगा।


## Verse ad/4/33
व्रजेर निर्मल राग शुनि’ भक्त-गण ।
राग-मार्गे भजे येन छाड़ि’ धर्म-कर्म ॥३३॥
*व्रजेर —व्रज का; निर्मल —निर्मल; राग —प्रेम; शुनि’ —सुनकर; भक्त-गण —भक्तगण; राग-मार्गे —सहज प्रेम के पथ पर; भजे —वे पूजा करते हैं; येन —ताकि; छाड़ि’ —छोड़कर; धर्म —धर्म; कर्म —सकाम कर्म।*


### अनुवाद
‘‘तब व्रजवासियों के शुद्ध प्रेम के विषय में सुनकर भक्तगण समस्त धार्मिक अनुष्ठानों एवं सकाम कर्मों को त्याग कर रागानुग प्रेम के मार्ग में मेरी पूजा करेंगे।’’


### तात्पर्य
अनेक स्वरूप-सिद्ध आत्माओं ने, यथा रघुनाथ दास गोस्वामी तथा राजा कुलशेखर ने जोरदार शब्दों में संस्तुति की है कि हमें नैतिकता तथा धार्मिकता के सारे परम्परागत नियमों का उल्लंघन करके भी भगवान् के प्रति स्वाभाविक प्रेम उत्पन्न करना चाहिए। श्री रघुनाथ दास गोस्वामी ने, जो वृन्दावन के छ: गोस्वामियों में से एक हैं, मन: शिक्षा नामक अपनी प्रार्थनाओं में लिखा है कि मनुष्य को पूरे मनोयोग से केवल राधा-कृष्ण की पूजा करनी चाहिए। न धर्मं नाधर्मं श्रुतिगणनिरुक्तं किल कुरु —मनुष्य को वैदिक अनुष्ठान करने या मात्र विधि-विधानों का पालन करने में अधिक रुचि नहीं रखनी चाहिए।

इसी प्रकार राजा कुलशेखर ने मुकुन्दमाला स्तोत्र (५)नामक अपने ग्रंथ में लिखा है:

‘‘मुझे न तो धार्मिक अनुष्ठान करने, न ही पृथ्वी का राज्य ग्रहण करने के प्रति आकर्षण है। मुझे इन्द्रिय-भोग की भी परवाह नहीं है—वे मेरे पूर्वकर्मों के अनुसार आते और जाते रहें। मेरी एकमात्र इच्छा यही है कि मैं भगवान् के चरणकमलों की भक्तिमय सेवा में स्थिर रहूँ, भले ही मुझे यहाँ बारम्बार जन्म क्यों न लेना पड़े।’’


## Verse ad/4/34
अनुग्रहाय भक्तानां मानुषं देहमाश्रित: ।
भजते तादृशी: क्रीड़ा या: श्रुत्वा तत्परो भवेत् ॥३४॥
*अनुग्रहाय —कृपा दिखाने हेतु; भक्तानाम् —भक्तों को; मानुषम् —मानुषी; देहम् —शरीर; आश्रित: —स्वीकार करके; भजते —वे भोगते हैं; तादृशी: —ऐसी; क्रीड़ा: —लीलाएँ; या: —जिन्हें; श्रुत्वा —सुनकर; तत्-पर: —पूर्णतया तत्पर; भवेत् —हो जाना चाहिए।*


### अनुवाद
‘‘कृष्ण अपने भक्तों पर अनुग्रह करने के लिए अपना सनातन नर रूप प्रकट करते हैं तथा अपनी लीलाएँ करते हैं। ऐसी लीलाएँ सुन लेने के बाद मनुष्य को उनकी सेवा में लग जाना चाहिए।’’


### तात्पर्य
यह श्लोक श्रीमद्भागवत (१०.३३.३६) से लिया गया है। पूर्ण पुरुषोत्तम भगवान् के दिव्य स्वरूप के असंख्य विस्तार हैं, जो आध्यात्मिक जगत् में नित्य विद्यमान हैं। यह भौतिक जगत् आध्यात्मिक जगत् का विकृत प्रतिबिम्ब मात्र है; आध्यात्मिक जगत् में प्रत्येक वस्तु दोषरहित रूप में प्रकट होती है। वहाँ पर हर वस्तु अपने मूल रूप में होती है और काल के प्रभाव से मुक्त रहती है। आध्यात्मिक जगत् की परिस्थितियों को काल न तो बिगाड़ सकता है, न ही उनमें बाधक बन सकता है। वहाँ पूर्ण पुरुषोत्तम भगवान् के विभिन्न स्वरूप अपनी वैधानिक स्थिति में स्थित विभिन्न जीवों द्वारा पूजे जाते हैं। आध्यात्मिक जगत् में सब कुछ शुद्ध सत्त्व है। किन्तु भौतिक जगत् का सत्त्वगुण रजो तथा तमोगुण से कलुषित रहता है।

यह कहावत कि भक्ति के लिए मनुष्य जीवन सबसे उपयुक्त है, इसलिए यह विशेष महत्त्वपूर्ण है, क्योंकि केवल इसी जीवन में जीव पूर्ण पुरुषोत्तम भगवान् के साथ अपने शाश्वत सम्बन्ध को पुन: स्थापित कर सकता है। भौतिक जगत् में योनियों के चक्र में मानव-योनि सर्वोच्च मानी जाती है। यदि कोई इस सर्वोच्च भौतिक रूप का लाभ उठा सकता है, तो वह भगवान् की भक्ति की स्थिति को पुन: प्राप्त कर सकता है।

पूर्ण पुरुषोत्तम भगवान् के अवतार सारी योनियों में होते हैं, यद्यपि मनुष्य के लिए ऐसा सोच पाना असम्भव है। भगवान् की लीलाएँ जीवों के विभिन्न प्रकार के शरीरों की अनुभव-क्षमता के अनुसार वर्गीकृत होती हैं। जब भगवान् मनुष्य रूप में प्रकट होते हैं, तब वे मानव समाज को सर्वाधिक कृपा प्रदान करते हैं। तभी मानव जाति भगवान् की विविध प्रकार की नित्य सेवा में संलग्न होने का अवसर प्राप्त करती है।

भगवान् की किसी विशेष लीला के वर्णन की स्वाभाविक विशेष प्रशंसा जीव की वैधानिक स्थिति की सूचक है। शान्त, दास्य, सख्य, वात्सल्य तथा माधुर्य—ये कृष्ण के साथ पाँच मूल सम्बन्ध हैं। इनमें से अनेक भावों से समृद्ध माधुर्य सम्बन्ध वह सर्वोच्च पूर्ण अवस्था है, जिसमें भक्त को सर्वाधिक आस्वाद्य रस प्राप्त होता है।

विकास क्रम की विविध स्थितियों में जीवों से विविध भावों का आदान-प्रदान करने के लिए भगवान् विविध अवतारों में—मत्स्य, कूर्म, वराह, परशुराम, राम, बुद्ध आदि में प्रकट होते हैं। माधुर्य प्रेम, जिसे परकीय-रस कहते हैं, वह भगवान् कृष्ण तथा उनके भक्तों द्वारा प्रदर्शित अद्वितीय प्रेम की पूर्णता है।

तथाकथित भक्तों का एक सहजिया वर्ग भगवान् की लीलाओं का अनुकरण करने का प्रयास करता है, यद्यपि उन्हें भगवान् की ह्लादिनी शक्ति के विस्तारों के माधुर्य प्रेम का कोई ज्ञान नहीं रहता। उनके इस छिछले बनावटी अनुकरण से भगवान् के साथ आध्यात्मिक सम्बन्ध की प्रगति के पथ में तबाही हो सकती है। भौतिक कामवासना में लिप्त होने की तुलना शुद्ध सात्विक आध्यात्मिक प्रेम से कभी भी नहीं की जा सकती। सहजियों के कार्यकलाप उन्हें इन्द्रिय तथा मन के भौतिक कल्मष में और नीचे गिराने वाले होते हैं। कृष्ण की दिव्य लीलाएँ उन भगवान् अधोक्षज के प्रति सनातन दास्य भाव को प्रदर्शित करने वाली हैं, जो भौतिक इन्द्रियों की अनुभूति से परे हैं। भौतिकतावादी बद्धजीव दिव्य प्रेम-विनिमय को नहीं समझते, किन्तु वे भक्ति के नाम पर इन्द्रियतृप्ति में लिप्त होना चाहते हैं। जो गैरजिम्मेदार लोग राधा-कृष्ण की लीलाओं को सामान्य व्यापार समझते हैं, वे परमेश्वर के कार्यकलापों को कभी नहीं समझ सकते। रासनृत्य की व्यवस्था कृष्ण की अन्तरंगा शक्ति योगमाया द्वारा की जाती है और यह भौतिकता से ग्रस्त व्यक्तियों की समझ से परे है। विकृत मनोवृत्ति वाले सहजिया लोग तत्परत्वेन निर्मलम् एवं तत्परो भवेत् जैसे वचनों की गलत व्याख्या करते हैं और अपने अज्ञान का कीचड़ दिव्यता पर उछालना चाहते हैं। वे तादृशी: क्रीड़ा: की गलत व्याख्या करके भगवान् कृष्ण का अनुकरण करने के बहाने कामवासना में लिप्त होना चाहते हैं। किन्तु मनुष्य को चाहिए कि वह प्रामाणिक गोस्वामियों की शिक्षाओं द्वारा इन शब्दों के सार को समझे। श्रील नरोत्तमदास ठाकुर ने छ: गोस्वामियों की स्तुति में ऐसे आध्यात्मिक व्यापारों को समझ पाने में अपनी असमर्थता व्यक्त की है।

‘‘जब मैं गोस्वामियों के साहित्य को समझने के लिए उत्सुक हूँगा, तभी मैं राधा तथा कृष्ण के दिव्य प्रेम-व्यापार को समझ सकूँगा।’’ दूसरे शब्दों में, जब तक कोई गोस्वामी की परम्परा के अन्तर्गत शिक्षा नहीं लेता, तब तक वह राधा तथा कृष्ण को नहीं समझ सकता। बद्धजीव स्वभाव से ईश्वर के आध्यात्मिक अस्तित्व को समझने में अरुचि दिखलाते हैं और यदि वे भौतिकतावाद में लिप्त रहकर भगवान् की लीलाओं की दिव्यता को जानने का प्रयत्न करते भी हैं, तो वे निश्चित रूप से सहजियों की ही तरह भूल करेंगें।


## Verse ad/4/35
‘भवेत्’ क्रिया विधिलिं, सेइ इहा कय ।
कर्तव्य अवश्य एइ, अन्यथा प्रत्यवाय ॥३५॥
*भवेत् —हो जाए; क्रिया —क्रिया; विधि-लिं —अनिवार्यता का भाव; सेइ —वह; इहा —यहाँ; कय —कहता है; कर्तव्य —करने योग्य; अवश्य —अवश्य; एइ —यह; अन्यथा —अन्यथा; प्रत्यवाय —क्षति।*


### अनुवाद
यहाँ पर ‘भवेत्’ क्रिया अनिवार्यता के भाव में प्रयुक्त हुई है और यह हमें बतलाती है कि इसे अवश्य किया जाना चाहिए। इसकी अवहेलना का अर्थ होगा कर्तव्य का परित्याग।


### तात्पर्य
यह अनिवार्यता का भाव शुद्ध भक्तों पर लागू होता है। नवदीक्षित इन व्यापारों को तभी समझ सकेंगे, जब वे किसी दक्ष गुरु के निर्देशन में नियमित भक्ति के पद को प्राप्त कर लेंगे। तब वे भी राधा तथा कृष्ण के प्रेम-व्यापारों को सुनने के अधिकारी हो सकेंगे।

जब तक मनुष्य भौतिक बद्ध जीवन में है, तब तक नैतिक तथा अनैतिक कार्यों में कठोर अनुशासन की आवश्यकता रहती है। परम जगत् दिव्य है और ऐसे भेदभाव से मुक्त है, क्योंकि उसमें उन्माद का होना सम्भव नहीं है। किन्तु इस भौतिक जगत् में कामवासना के वेग के कारण नैतिक तथा अनैतिक चरित्र में अन्तर करने की आवश्यकता रहती है। आध्यात्मिक जगत् में यौन क्रियाएँ नहीं होतीं। वहाँ पर प्रेमी तथा प्रेमिका में शुद्ध दिव्य प्रेम एवं शुद्ध आनन्द का ही आदान-प्रदान होता है।

जो व्यक्ति रस के दिव्य सौन्दर्य द्वारा आकृष्ट नहीं हो पाया है, वह भौतिक आकर्षण की ओर निश्चित रूप से अध:पतित होगा और भौतिक कल्मष में कर्म करता हुआ नरक के अंधतम क्षेत्र में चला जायेगा। किन्तु राधा-कृष्ण के माधुर्य-प्रेम को समझकर वह तथाकथित पुरुष तथा स्त्री के भौतिक प्रेम के बन्धन से मुक्त हो जाता है। इसी प्रकार यदि कोई कृष्ण के प्रति नन्द-यशोदा के वात्सल्य-प्रेम को समझ लेता है, तो वह सांसारिक वात्सल्य-प्रेम में पड़ने से बच जायेगा। यदि कोई कृष्ण को अपना सर्वोपरि सखा मान लेता है, तो उसके लिए भौतिक मैत्री निरर्थक हो जायेगी और उसे संसारी झगड़ालुओं की तथाकथित मैत्री से निराश नहीं होना पड़ेगा। यदि वह कृष्ण के सेवक बनने के भाव द्वारा आकृष्ट होता है, तो उसे भौतिक स्थिति की पतित अवस्था में भौतिक शरीर की सेवा इस झूठी आशा से नहीं करनी होगी कि वह भविष्य में स्वामी बनेगा। इसी प्रकार जो शान्त रस (तटस्थ अवस्था) में कृष्ण की महानता का दर्शन करता है, उसे निर्विशेषवादी या शून्यवादी दर्शन की तथाकथित मुक्ति की आवश्यकता नहीं पड़ेगी। यदि वह कृष्ण की दिव्य प्रकृति द्वारा आकृष्ट नहीं होता है, तो फिर वह भौतिक भोग द्वारा अवश्य आकृष्ट होगा और पाप तथा पुण्यकर्मों के बन्धन में पड़कर एक शरीर से दूसरे में देहान्तर करता हुआ भौतिक जगत् में बना रहेगा। केवल कृष्णभावनामृत में मनुष्य जीवन की चरम पूर्णता को प्राप्त कर सकता है।


## Verse ad/4/36-37
एइ वाञ्छा यैछे कृष्ण-प्राकट्य-कारण ।
असुर-संहार——आनुषङ्ग प्रयोजन ॥३६॥
एइ मत चैतन्य-कृष्ण पूर्ण भगवान् ।
युग-धर्म-प्रवर्तन नहे ताँर काम ॥३७॥
*एइ —यह; वाञ्छा —इच्छा; यैछे —जैसे; कृष्ण —भगवान् कृष्ण के; प्राकट्य —प्राकट्य के लिए; कारण —कारण; असुर-संहार —असुर का संहार; आनुषङ्ग —गौण; प्रयोजन —कारण; एइ मत —इस तरह; चैतन्य —चैतन्य महाप्रभु के रूप में; कृष्ण —भगवान् कृष्ण; पूर्ण —पूर्ण; भगवान् —पूर्ण पुरुषोत्तम भगवान्; युग-धर्म —युग का धर्म; प्रवर्तन —प्रवर्तन; नहे —नहीं है; ताँर —उनकी; काम —इच्छा।*


### अनुवाद
जिस प्रकार ये इच्छाएँ श्रीकृष्ण के प्राकट्य की मूल कारण हैं और असुरों का वध मात्र प्रासंगिक आवश्यकता होती है, उसी प्रकार पूर्ण पुरुषोत्तम भगवान् श्रीकृष्ण चैतन्य द्वारा युगधर्म का प्रवर्तन प्रासंगिक है।


## Verse ad/4/38
कोन कारणे यबे हैल अवतारे मन ।
युग-धर्म-काल हैल से काले मिलन ॥३८॥
*कोन कारणे —किसी कारण वश; यबे —जब; हैल —हुआ; अवतारे —अवतार में; मन —इरादा; युग-धर्म —युगधर्म के लिए; काल —काल; हैल —था; से काले —उस समय; मिलन —मिलन।*


### अनुवाद
जब भगवान् ने अन्य कारण से अवतरित होना चाहा, तो युगधर्म के प्रवर्तन का भी समय आकर उपस्थित हुआ।


## Verse ad/4/39
दुइ हेतु अवतरि’ लञा भक्त-गण ।
आपने आस्वादे प्रेम-नाम-सङ्कीर्तन ॥३९॥
*दुइ —दो; हेतु —कारण; अवतरि’ —अवतार लेना; लञा —लेकर; भक्त-गण —भक्तगण; आपने —स्वयं; आस्वादे —आस्वादन करते हैं; प्रेम —भगवत् प्रेम; नाम-सङ्कीर्तन —तथा नाम संकीर्तन।*


### अनुवाद
इस प्रकार भगवान् दो कारणों से अपने भक्तों के साथ अवतरित हुए और उन्होंने नाम संकीर्तन द्वारा प्रेमरूपी अमृत का आस्वादन किया।


## Verse ad/4/40
सेइ द्वारे आचण्डाले कीर्तन सञ्चारे ।
नाम-प्रेम-माला गाँथि’ पराइल संसारे ॥४०॥
*सेइ द्वारे —उसीसे; आ-चण्डाले —चण्डालों में भी; कीर्तन —कीर्तन; सञ्चारे —वे संचार करते हैं; नाम —पावन नामों का; प्रेम —तथा ईश्वर प्रेम का; माला —माला; गाँथि’ —गूंथकर; पराइल —उन्होंने पहना दी; संसारे —समस्त भौतिक संसार।*


### अनुवाद
इस तरह उन्होंने अछूतों में भी कीर्तन का विस्तार किया। उन्होंने पवित्र नाम तथा प्रेम की माला गूँथकर सारे भौतिक संसार को पहना दी।


## Verse ad/4/41
एइ-मत भक्त-भाव करि’ अङ्गीकार ।
आपनि आचरि’ भक्ति करिल प्रचार ॥४१॥
*एइ-मत —इस तरह; भक्त-भाव —भक्त की स्थिति; करि’ —करके; अङ्गीकार —स्वीकार; आपनि —स्वयं; आचरि’ —आचरण करके; भक्ति —भक्ति; करिल —किया; प्रचार —प्रचार।*


### अनुवाद
इस प्रकार, भक्त का भाव धारण करके उन्होंने भक्ति का प्रचार किया और साथ में स्वयं उसका अभ्यास भी किया।


### तात्पर्य
जब रूप गोस्वामी प्रयाग (इलाहाबाद) में श्री चैतन्य महाप्रभु से मिले, तो उन्होंने यह निवेदन करते हुए श्री चैतन्य महाप्रभु को नमस्कार किया कि वे कृष्ण के अन्य सभी अवतारों से अधिक उदार हैं, क्योंकि वे कृष्ण-प्रेम का वितरण कर रहे थे। उनका उद्देश्य भगवत्प्रेम का विस्तार करना था। मनुष्य जीवन की सबसे बड़ी उपलब्धि है भगवत्प्रेम की स्थिति को प्राप्त करना। श्री चैतन्य महाप्रभु ने किसी नई धर्म प्रणाली की खोज नहीं की, जैसाकि कभी-कभी लोग मान लेते हैं। धार्मिक प्रणालियाँ ईश्वर के अस्तित्व का दर्शन कराने के लिए हैं, जिनके पास सामान्यत: भौतिक वरदाता के रूप में पहुँचा जाता है। किन्तु श्री चैतन्य महाप्रभु का दिव्य उद्देश्य हर एक को भगवत्प्रेम वितरित करना है। जो भी भगवान् को परमेश्वर के रूप में स्वीकार कर ले, वह हरे-कृष्ण के कीर्तन की विधि को अपनाकर भगवान् का प्रेमी बन सकता है। अतएव चैतन्य महाप्रभु सर्वाधिक उदार हैं। भक्ति का यह उदार प्रचार केवल स्वयं कृष्ण के लिए ही सम्भव है। इसीलिए श्री चैतन्य महाप्रभु कृष्ण हैं।

भगवद्गीता में कृष्ण ने पूर्ण पुरुषोत्तम भगवान् को आत्मसमर्पण करने के दर्शन की शिक्षा दी है। जो भगवान् को आत्मसमर्पण कर देता है, वह उनसे प्रेम करना सीखकर आगे प्रगति कर सकता है। इसलिए श्री चैतन्य महाप्रभु द्वारा प्रचारित कृष्णभावनामृत आन्दोलन विशेषतया उन लोगों के लिए है, जो हर वस्तु के नियामक भगवान् के अस्तित्व से अवगत हैं। उनका उद्देश्य लोगों को यह शिक्षा देना है कि दिव्य प्रेमाभक्ति में अपने आपको किस प्रकार लगायें। वे साक्षात् कृष्ण हैं, जो भक्त के पद से अपनी ही सेवा की शिक्षा देते हैं। श्री चैतन्य महाप्रभु के सनातन रूप में भक्त की भूमिका को स्वीकार करना भगवान् का दूसरा अद्भुत गुण है। बद्धजीव अपने अपूर्ण प्रयास से भगवान् तक नहीं पहुँच सकता, अतएव यह अद्भुत बात है कि भगवान् श्रीकृष्ण ने श्री गौरांग के रूप में सबके लिए अपने पास तक पहुँचना सरल बना दिया है।

स्वरूप दामोदर गोस्वामी ने चैतन्य महाप्रभु को राधारानी के भाव से युक्त स्वयं कृष्ण अथवा राधा तथा कृष्ण का सम्मिलित रूप कहा है। भगवान् चैतन्य का उद्देश्य दिव्य प्रेम में कृष्ण के माधुर्य का आस्वादन करना था। वे अपने आपको स्वयं कृष्ण मानने की परवाह नहीं करते, क्योंकि वे राधारानी का पद चाहते हैं। हमें यह स्मरण में रखना चाहिए। तथाकथित भक्तों का एक वर्ग जो नदिया-नागरी या गौर-नागरी नाम से जाना जाता है, यह नकल उतारता है कि उनमें चैतन्य महाप्रभु के प्रति गोपियों का भाव है, किन्तु वे भूल जाते हैं कि भगवान् चैतन्य ने कभी भी अपने आपको भोक्ता कृष्ण के रूप में प्रस्तुत नहीं किया, अपितु भोग्य या कृष्ण-भक्त के रूप में ही प्रस्तुत किया। प्रामाणिक होने का दावा करने वाले अनधिकारी व्यक्तियों की कपोल कल्पनाएँ चैतन्य महाप्रभु को मान्य नहीं हैं। गौर-नागरी जैसे वर्ग की अभिव्यक्तियाँ भगवान् चैतन्य के उद्देश्य को निष्ठापूर्वक पूरा करने में बाधक ही हैं। भगवान् चैतन्य निस्सन्देह स्वयं कृष्ण हैं और वे सदैव श्रीमती राधारानी से अभिन्न हैं। किन्तु भगवान् ने जिस विप्रलम्भ भाव को गुह्य कारणवश धारण किया, उसे सेवा के नाम पर छेड़ना नहीं चाहिए। संसारी व्यक्ति को आध्यात्मिक विषयों में अनावश्यक रूप से हस्तक्षेप नहीं करना चाहिए और इस तरह भगवान् को रुष्ट नहीं करना चाहिए। मनुष्य को इस प्रकार की भक्ति सम्बन्धी अनियमितता के प्रति सदा सतर्क रहना चाहिए। भक्त का उद्देश्य यह नहीं है कि कृष्ण के लिए वह उपद्रव खड़ा करे। जैसाकि श्रील रूप गोस्वामी ने कहा है, भक्ति तो आनुकूल्येन अर्थात् कृष्ण के अनुकूल होती है। कृष्ण के प्रतिकूल चलना भक्ति नहीं है। कंस कृष्ण का शत्रु था। वह सदैव कृष्ण का चिन्तन करता था, किन्तु शत्रु के रूप में ऐसा करता था। मनुष्य को इस प्रकार की तथाकथित प्रतिकूल सेवा से सदा बचना चाहिए।

श्री चैतन्य महाप्रभु ने राधारानी की भूमिका स्वीकार की है और हमें इस पद का समर्थन करना चाहिए, जैसाकि स्वरूप दामोदर ने गम्भीरा में (पुरी में वह कमरा जिसमें चैतन्य महाप्रभु रहते थे) किया। वे श्री चैतन्य महाप्रभु को राधारानी की उन वियोग-भावनाओं का स्मरण हमेशा दिलाते रहते, जो श्रीमद्भागवत में वर्णित हैं और श्री चैतन्य महाप्रभु उनके इस सहयोग की प्रशंसा करते थे। किन्तु वे गौर-नागरी, जो श्री चैतन्य महाप्रभु को भोक्ता और अपने आपको उनके भोग्य के स्थान में रखते हैं, न तो श्री चैतन्य महाप्रभु द्वारा मान्य हैं, न उनके अनुयायियों द्वारा। नकल करने वाले इन मूर्खों को आशीर्वाद प्राप्त होना तो दूर, उल्टे ये पूर्णतया अलग पड़ जाते हैं। इनकी कल्पनाएँ श्री चैतन्य महाप्रभु के सिद्धान्तों के प्रतिकूल हैं। कृष्ण द्वारा दिव्य भोग के सिद्धान्त को राधारानी की भूमिका में कृष्ण के वियोग की दिव्य अनुभूतियों से नहीं मिलाया जा सकता।


## Verse ad/4/42
दास्य, सख्य, वात्सल्य, आर ये शृङ्गार ।
चारि प्रेम, चतुर्विध भक्त-इ आधार ॥४२॥
*दास्य —दासता; सख्य —मैत्री; वात्सल्य —वात्सल्य; आर —और; ये —वह; शृङ्गार —माधुर्य प्रेम; चारी —चार प्रकार; प्रेम —भगवत् प्रेम; चतु:-विध —चार प्रकार; भक्त-इ —भक्तगण; आधार —प्राप्तकर्ता, पात्र।*


### अनुवाद
चार प्रकार के भक्त भगवत्प्रेम के चार प्रकार के रसों के पात्र हैं। ये रस हैं—दास्य, सख्य, वात्सल्य तथा शृंगार।


## Verse ad/4/43
निज निज भाव सबे श्रेष्ठ करि’ माने ।
निज-भावे करे कृष्ण-सुख आस्वादने ॥४३॥
*निज निज —अपने अपने; भाव —भाव; सबे —सब; श्रेष्ठ करि’ —श्रेष्ठ करके; माने —मानता है; निज-भावे —अपने भाव में; करे —करता है; कृष्ण-सुख —भगवान् कृष्ण के साथ सुख; आस्वादने —आस्वादन।*


### अनुवाद
हर प्रकार का भक्त यह मानता है कि उसका भाव सर्वश्रेष्ठ है और इस प्रकार उस भाव में वह भगवान् कृष्ण के साथ परम सुख का आस्वादन करता है।


## Verse ad/4/44
तटस्थ हइया मने विचार यदि करि ।
सब रस हैते शृङ्गारे अधिक माधुरी ॥४४॥
*तट-स्थ हइया —तटस्थ रहकर; मने —मन में; विचार —विचार; यदि —यदि; करि —करके; सब रस —सब रस; हैते —की अपेक्षा; शृङ्गारे —माधुर्य प्रेम में; अधिक —अधिक; माधुरी —मिठास।*


### अनुवाद
किन्तु यदि हम तटस्थ होकर इन भावों की तुलना करें, तो हम पायेंगे कि इनमें शृंगार रस ही अन्य सब मधुरताओं में सर्वश्रेष्ठ है।


### तात्पर्य
भगवान् से दिव्य सम्बन्ध रखने में कोई न तो किसी से ऊँचा है न नीचा, क्योंकि निरपेक्ष क्षेत्र में सारी वस्तुएँ समान हैं। किन्तु इन सम्बन्धों के निरपेक्ष होने के उपरान्त भी उनमें आध्यात्मिक अन्तर होते हैं। अतएव माधुर्य-प्रेम के दिव्य सम्बन्ध (माधुर्य रस) को सर्वोच्च पूर्णता माना जाता है।


## Verse ad/4/45
यथोत्तरमसौ स्वाद-विशेषोल्लासमय्यपि ।
रतिर्वासनया स्वाद्वी भासते कापि कस्यचित् ॥४५॥
*यथा-उत्तरम् —एक के बाद एक; असौ —वह; स्वाद-विशेष —विशिष्ट स्वाद के; उल्लास-मयी —बढ़ती हुई; अपि —यद्यपि; रति: —प्रेम; वासनया —विभिन्न वासना से; स्वाद्वी —मीठा; भासते —होता है; का अपि —कोई; कस्यचित् —किसी (भक्त) का।*


### अनुवाद
‘‘उल्लासमयी रति (प्रेम) विभिन्न स्वादों में, एक-दूसरे से बढ़कर, अनुभव की जाती है। किन्तु जिस रति का स्वाद क्रमश: उच्चतम होता है, वह माधुर्य-रस के रूप में प्रकट होती है।’’


### तात्पर्य
यह श्लोक श्रील रूप गोस्वामी कृत भक्तिरसामृत-सिन्धु (२.५.३८) से लिया गया है।


## Verse ad/4/46
अतएव मधुर रस कहि तार नाम ।
स्वकीया-परकीया-भावे द्वि-विध संस्थान ॥४६॥
*अतएव —अतएव; मधुर —मधुर; रस —रस; कहि —मैं कहता हूँ; तार —उसका; नाम —नाम; स्वकीया —स्वकीया (अपना); परकीया —तथा परकीया (दूसरे का) नामक; भावे —भाव में; द्वि-विध —दो प्रकार; संस्थान —अवस्थाएँ, स्थितियाँ।*


### अनुवाद
इसीलिए मैं इसे मधुर रस कहता हूँ। इसके भी दो विभाग हैं—स्वकीया अर्थात् विवाहित तथा परकीया अर्थात् अविवाहित प्रेम।


## Verse ad/4/47
परकीया-भावे अति रसेर उल्लास ।
व्रज विना इहार अन्यत्र नाहि वास ॥४७॥
*परकीया-भावे —परकीया भाव में अथवा विवाह के अतिरिक्त माधुर्य सम्बन्ध; अति —बहुत अधिक; रसेर —रस की; उल्लास —वृद्धि; व्रज विना —व्रज बिना; इहार —इसका; अन्यत्र —अन्यत्र; नाहि —नहीं; वास —निवास।*


### अनुवाद
परकीया मधुर भाव में रस की अत्यधिक वृद्धि होती है। ऐसा प्रेम व्रज के अतिरिक्त अन्यत्र कहीं नहीं मिलता।


## Verse ad/4/48
व्रज-वधू-गणेर एइ भाव निरवधि ।
तार मध्ये श्री-राधाय भावेर अवधि ॥४८॥
*व्रज-वधू-गणेर —व्रज की वधुएँ; एइ —यह; भाव —भाव; निरवधि —असीम; तार मध्ये —उनके बीच; श्री-राधाय —श्रीमती राधारानी; भावेर —भाव की; अवधि —उच्चतम सीमा।*


### अनुवाद
यह भाव व्रजबालाओं में असीम है, किन्तु उनमें भी यह श्री राधा में अपनी पूर्णता को प्राप्त है।


## Verse ad/4/49
प्रौढ़ निर्मल-भाव प्रेम सर्वोत्तम ।
कृष्णेर माधुर्य-रस-आस्वाद-कारण ॥४९॥
*प्रौढ़ —परिपक्व; निर्मल-भाव —निर्मल भाव; प्रेम —प्रेम; सर्व-उत्तम —सर्वोत्तम; कृष्णेर —भगवान् कृष्ण का; माधुर्य-रस —माधुर्य रस के; आस्वाद —आस्वादन का; कारण —कारण।*


### अनुवाद
उनका शुद्ध परिपक्व प्रेम अन्य सभी के प्रेम को पार कर जाता है। उनका प्रेम कृष्ण द्वारा माधुर्य रस की मधुरता का आस्वादन किये जाने का कारण है।


## Verse ad/4/50
अतएव सेइ भाव अङ्गीकार करि’ ।
साधिलेन निज वाञ्छा गौराङ्ग-श्री-हरि ॥५०॥
*अतएव —अतएव; सेइ भाव —वह भाव; अङ्गीकार करि’ —स्वीकार करके; साधिलेन —पूरी की; निज —अपनी; वाञ्छा —इच्छा; गौराङ्ग —चैतन्य महाप्रभु; श्री-हरि —श्री भगवान्।*


### अनुवाद
इसलिए गौरांग महाप्रभु ने, जो साक्षात् श्री हरि हैं, राधा के भावों को स्वीकार किया और इस तरह अपनी निजी इच्छाओं की पूर्ति की।


### तात्पर्य
प्रेम के आदान-प्रदान के चार प्रकारों—दास्य, सख्य, वात्सल्य तथा माधुर्य—में से माधुर्य परिपूर्ण माना जाता है। किन्तु माधुर्य रस को और दो विभागों में बाँटा गया है—स्वकीय तथा परकीय। विधिवत् विवाहित पति रूप में कृष्ण के साथ सम्बन्ध स्वकीय तथा उपपति के रूप में कृष्ण के साथ सम्बन्ध परकीय कहलाता है। दक्ष विवेचकों का निर्णय है कि परकीय रस की दिव्य अनुभूति श्रेष्ठ होती है, क्योंकि वह अधिक उल्लासमयी होती है। माधुर्य रस की यह अवस्था उनमें पाई जाती है, जिन्होंने तीव्र प्रेम में भगवान् को यह जानते हुए आत्मसमर्पण कर दिया है कि उपपति के साथ ऐसा अवैध प्रेम समाज द्वारा मान्य नहीं है। ऐसे भगवत्प्रेम में जो संकट निहित रहता है, वह इस भाव को उस सम्बन्ध से अधिक श्रेष्ठ बना देता है, जिसमें ऐसा संकट रहता ही नहीं। किन्तु ऐसे संकट की वैधता केवल दिव्य लोक में ही सम्भव है। ईश्वर के स्वकीय तथा परकीय माधुर्य रसों का भौतिक जगत् में कोई अस्तित्व नहीं होता और परकीय रस में कहीं भी दृष्टिगोचर नहीं होता, किन्तु वह केवल गोलोक वृन्दावन के एक विभाग वृन्दावन या व्रज में देखने को मिलता है।

कुछ भक्त सोचते हैं कि कृष्ण गोलोक वृन्दावन में निरन्तर उपभोग करते हैं और केवल कभी-कभी परकीय रस का भोग करने व्रज में आते हैं। किन्तु वृन्दावन के छ: गोस्वामियों ने बतलाया है कि व्रज में कृष्ण की लीलाएँ गोलोक वृन्दावन की अन्य लीलाओं के ही समान शाश्वत हैं। व्रज गोलोक वृन्दावन का गुह्य अंश है। कृष्ण ने इस धरातल पर अपनी व्रज लीलाएँ प्रदर्शित कीं और ऐसी ही लीलाएँ गोलोक वृन्दावन स्थित व्रज में नित्य प्रदर्शित होती हैं, जहाँ परकीय रस का नित्य अस्तित्व है।

इस महाकाव्य के तृतीय अध्याय में श्रील कृष्णदास कविराज गोस्वामी ने इस हकीकत को स्पष्ट स्वीकार किया है कि कृष्ण इस भौतिक जगत् में द्वापर युग के अन्त में वैवस्वत मनु के अट्ठाइसवें चतुर्युग में प्रकट होते हैं और अपने साथ व्रजधाम को लेकर आते हैं, जो उनकी सर्वोच्च लीलाओं का सनातन धाम है। जिस प्रकार भगवान् अपनी ही अन्तरंगा शक्ति द्वारा प्रकट होते हैं, उसी तरह वे अपनी उसी अन्तरंगा शक्ति के माध्यम से अपनी सारी साज-सामग्री भी लेकर आते हैं। उन्हें किसी बाह्य सहायता की आवश्यकता नहीं होती। यहाँ चैतन्य चरितामृत में यह भी कहा गया है कि परकीय भाव केवल उसी दिव्य क्षेत्र में पाया जाता है, अन्यत्र नहीं। यह सर्वोच्च भाव दिव्य जगत् के गुह्यतम अंश में ही पाया जा सकता है, किन्तु भगवान् की अहैतुकी कृपा से हम उस अदृश्य व्रज की एक झलक प्राप्त कर सकते हैं।

व्रज में गोपियों द्वारा आस्वादन किया जाने वाला दिव्य रस श्रीमती राधारानी में सर्वोत्तम रूप में पाया जाता है। दिव्य माधुर्य रस को आत्मसात् करने की पराकाष्ठा श्रीमती राधारानी द्वारा प्रदर्शित की जाती है, जिनकी भावनाएँ स्वयं भगवान् की समझ से भी बाहर हैं। उनकी प्रेमाभक्ति की तीव्रता आनन्दातिरेक का सर्वोच्च रूप है। इस दिव्य रस के माध्यम से भगवान् के गुणों का आस्वादन करने में श्रीमती राधारानी अप्रतिम हैं। इसीलिए भगवान् ने श्री गौरांग महाप्रभु के रूप में राधारानी का पद ग्रहण करना स्वीकार किया। तभी उन्होंने परकीय रस की सर्वोच्च अवस्था का आस्वादन किया, जैसा दिव्य धाम व्रज में व्यक्त होता है।


## Verse ad/4/51
सुरेशानां दुर्गं गतिरतिशयेनोपनिषदां
मुनीनां सर्व-स्वं प्रणत-पटलीनां मधुरिमा ।
विनिर्यास: प्रेम्णो निखिल-पशु-पालाम्बुज-दृशां
स चैतन्य: किं मे पुनरपि दृशोर्यास्यति पदम् ॥५१॥
*सुर-ईशानाम् —देवताओं के राजाओं का; दुर्गम् —किला, दुर्ग; गति: —गति; अतिशयेन —भलीभाँति; उपनिषदाम् —उपनिषदों का; मुनीनाम् —मुनियों का; सर्व-स्वम् —सब कुछ; प्रणत-पटलीनाम् —भक्तों के समूहों का; मधुरिमा —मधुरता; विनिर्यास: —सार; प्रेम्ण: —प्रेम का; निखिल —सब; पशु-पाला —ग्वालिनों का; अम्बुज-दृशाम् —कमलनयन वाले; स: —वे; चैतन्य: —भगवान् चैतन्य महाप्रभु; किम् —क्या; मे —मेरा; पुन: —पुन:; अपि —निश्चित रूप से; दृशो: —दो नेत्रों का; यास्यति —आयेंगे; पदम् —निवासस्थान।*


### अनुवाद
‘‘भगवान् चैतन्य देवताओं के आश्रय, उपनिषदों के लक्ष्य, समस्त मुनियों के सर्वस्व, अपने भक्तों के सुन्दर आश्रय एवं कमल-नयनी गोपियों के प्रेम के सार हैं। क्या वे फिर से मुझे दिख सकेंगे?’’


## Verse ad/4/52
अपारं कस्यापि प्रणयि-जन-वृन्दस्य कुतुकी
रस-स्तोमं हृत्वा मधुरमुपभोक्तुं कमपि य: ।
रुचं स्वामावव्रे द्युतिमिह तदीयां प्रकटयन्
स देवश्चैतन्याकृतिरतितरां न: कृपयतु ॥५२॥
*अपारम् —असीम; कस्य अपि —किसी एक के; प्रणयि-जन-वृन्दस्य —प्रेमिकाओं के वृन्द के; कुतुकी —यह जो अद्भुत; रस-स्तोमम् —रसों का समूह; हृत्वा —चुराकर; मधुरम् —मधुर; उपभोक्तुम् —भोगने के लिए; कम् अपि —किसी; य: —जो; रुचम् —चमक; स्वाम् —अपनी; आवव्रे —छुपकर; द्युतिम् —चमक; इह —यहाँ; तदीयाम् —उनसे सम्बन्धित; प्रकटयन् —प्राकट्य से; स: —वे; देव: —पूर्ण पुरुषोत्तम भगवान्; चैतन्य-आकृति: —चैतन्य महाप्रभु के रूपवाले; अतितराम् —बहुत अधिक; न: —हमारे ऊपर; कृपयतु —कृपा करें।*


### अनुवाद
‘‘भगवान् कृष्ण ने अपनी असंख्य प्रेमिकाओं में से एक (श्री राधा) के असीम अमृतमय प्रेम-रस का आस्वादन करना चाहा, अतएव उन्होंने चैतन्य महाप्रभु का स्वरूप धारण किया है। उन्होंने अपने कृष्ण-वर्ण को छिपाकर उनका (श्री राधा का) तेजमय पीत (गौर) वर्ण धारण कर उस प्रेम का आस्वादन किया है। वे भगवान् चैतन्य हमें अपना अनुग्रह प्रदान करें।’’


### तात्पर्य
श्लोक ५१ तथा ५२ श्रील रूप गोस्वामी कृत स्तवमाला से उद्धृत क्रमश: प्रथम श्री चैतन्याष्टक २ तथा द्वितीय श्री चैतन्याष्टक ३ हैं।


## Verse ad/4/53
भाव-ग्रहणेर हेतु कैल धर्म-स्थापन ।
तार मुख्य हेतु कहि, शुन सर्व-जन ॥५३॥
*भाव-ग्रहणेर —भाव ग्रहण करने के; हेतु —कारण; कैल —किया; धर्म —धर्म; स्थापन —स्थापना करना; तार —उसका; मुख्य —मुख्य; हेतु —कारण; कहि —मैं कहता हूँ; शुन —कृपया सुनो; सर्व-जन —सब लोग।*


### अनुवाद
उल्लासमय प्रेम स्वीकार करना मुख्य कारण है, जिसके लिए वे प्रकट हुए और उन्होंने इस युग के लिए धर्म की पुन: स्थापना की। अब मैं उस कारण की व्याख्या करूँगा। कृपया हर कोई सुने।


## Verse ad/4/54
मूल हेतु आगे श्लोकेर कैल आभास ।
एबे कहि सेइ श्लोकेर अर्थ प्रकाश ॥५४॥
*मूल हेतु —मूल कारण; आगे —आरम्भ में; श्लोकेर —श्लोक का; कैल —दिया; आभास —आभास; एबे —अब; कहि —मैं कहूँगा; सेइ —वह; श्लोकेर —श्लोक का; अर्थ —अर्थ; प्रकाश —प्रकट।*


### अनुवाद
उस श्लोक के विषय में संकेत करने के बाद, जिसमें भगवान् के अवतार लेने के प्रमुख कारण का वर्णन हुआ है, अब मैं उसका पूर्ण अर्थ प्रकट करूँगा।


## Verse ad/4/55
राधा कृष्ण-प्रणय-विकृतिर्ह्लादिनी शक्तिरस्माद्
एकात्मानावपि भुवि पुरा देह-भेदं गतौ तौ ।
चैतन्याख्यं प्रकटमधुना तद्द्वयं चैक्यमाप्तं
राधा-भाव-द्युति-सुवलितं नौमि कृष्ण-स्वरूपम् ॥५५॥
*राधा —श्रीमती राधारानी; कृष्ण —भगवान् कृष्ण के; प्रणय —प्रेम का; विकृति: —रूपान्तर; ह्लादिनी शक्ति: —ह्लादिनी शक्ति; अस्मात् —इससे; एक-आत्मानौ —दोनों एक आत्मा हैं; अपि —यद्यपि; भुवि —पृथ्वी पर; पुरा —अनादि काल से; देह-भेदम् —पृथक् शरीर वाले; गतौ —प्राप्त किया; तौ —वे दोनों; चैतन्य-आख्यम् —श्री चैतन्य नाम वाले; प्रकटम् —प्रकट; अधुना —सम्प्रति, अब; तत्-द्वयम् —वे दोनों; च —तथा; ऐक्यम् —एक्य, एकता; आप्तम् —प्राप्त किया; राधा —श्रीमती राधारानी; भाव —भाव; द्युति —चमक; सुवलितम् —जो सुसज्जित हैं; नौमि —मैं नमस्कार करता हूँ; कृष्ण-स्वरूपम् —श्रीकृष्ण के स्वरूप वाला।*


### अनुवाद
‘‘श्री राधा और कृष्ण के प्रेम-व्यापार भगवान् की अन्तरंगा ह्लादिनी शक्ति की दिव्य अभिव्यक्तियाँ हैं। यद्यपि राधा तथा कृष्ण अपने स्वरूपों में एक हैं, किन्तु उन्होंने अपने आपको शाश्वत रूप से पृथक् कर लिया है। अब ये दोनों दिव्य स्वरूप पुन: श्रीकृष्ण चैतन्य के रूप में संयुक्त हुए हैं। मैं उनको नमस्कार करता हूँ, क्योंकि वे स्वयं कृष्ण होकर भी श्रीमती राधारानी के भाव तथा अंगकान्ति को लेकर प्रकट हुए हैं।’’


### तात्पर्य
यह श्लोक श्रील स्वरूप दामोदर गोस्वामी की डायरी से लिया गया है। यह श्रीचैतन्य-चरितामृत के प्रथम चौदह श्लोकों में से पाँचवा श्लोक है।


## Verse ad/4/56
राधा-कृष्ण एक आत्मा, दुइ देह धरि’ ।
अन्योन्ये विलसे रस आस्वादन करि’ ॥५६॥
*राधा-कृष्ण —राधा तथा कृष्ण; एक —एक; आत्मा —आत्मा; दुइ —दो; देह —शरीर; धरि’ —धारण किए हुए हैं; अन्योन्ये —एक दूसरे को; विलसे —आनन्द लेते हैं; रस —प्रेम रस; आस्वादन करि’ —आस्वादन करते हुए।*


### अनुवाद
राधा तथा कृष्ण एक ही हैं, किन्तु उन्होंने दो शरीर धारण कर रखे हैं। इस प्रकार वे प्रेम-रस का आस्वादन करते हुए एक-दूसरे का उपभोग करते हैं।


### तात्पर्य
भौतिकतावादियों के लिए राधा तथा कृष्ण के दोनों दिव्य व्यक्तित्व एक गुत्थी बने हुए हैं। श्रील स्वरूप दामोदर गोस्वामी की डायरी से उद्धृत राधा तथा कृष्ण का उपर्युक्त विवरण संक्षिप्त व्याख्या है; किन्तु इन दोनों महान् व्यक्तियों के रहस्य को समझने के लिए महान् आध्यात्मिक अन्तर्दृष्टि चाहिए। एक व्यक्ति दो रूपों में आनन्द भोग रहा है। श्रीकृष्ण शक्तिमान हैं और श्रीमती राधारानी अन्तरंगा शक्ति हैं। वेदान्त दर्शन के अनुसार शक्ति तथा शक्तिमान में कोई अन्तर नहीं है, दोनों एक हैं। इन दोनों में अन्तर नहीं किया जा सकता, जिस प्रकार अग्नि को ऊष्मा से पृथक् नहीं किया जा सकता।

परम पूर्ण में जो कुछ भी है, वह सब सापेक्ष अस्तित्व में अचिन्त्य लगता है। अतएव सापेक्ष ज्ञान में शक्तिमान तथा शक्ति के एकत्व के इस सत्य को ग्रहण कर पाना कठिन है। श्री चैतन्य द्वारा प्रतिपादित अचिन्त्य-भेदाभेद तत्त्व का दर्शन ही एकमात्र साधन है, जिससे अध्यात्म की ऐसी गुत्थियाँ सुलझाई जा सकती हैं।

निस्सन्देह, राधारानी श्रीकृष्ण की अन्तरंगा शक्ति हैं और वे निरन्तर श्रीकृष्ण के आनन्द को बढ़ाती रहती हैं। निर्विशेषवादी इसे तब तक नहीं समझ सकते, जब तक वे किसी महाभागवत भक्त की सहायता न लें। ‘‘राधा’’ नाम ही बतलाता है कि वे श्रीकृष्ण के विलास की शाश्वत रूप से सर्वोच्च स्वामिनी हैं। इस तरह वे जीव की सेवा को श्रीकृष्ण तक पहुँचाने की माध्यम हैं। इसीलिए वृन्दावन के भक्त श्रीमती राधारानी की कृपा चाहते हैं, जिससे वे श्रीकृष्ण के प्रिय सेवक के रूप में स्वीकृत हो सकें।

श्री चैतन्य महाप्रभु लौह युग के बद्ध पतितात्माओं को भगवान् के सर्वोच्च दिव्य सम्बन्ध के नियम बतलाने के लिए उनके पास चलकर स्वयं जाते हैं। श्री चैतन्य के कार्यकलाप मुख्यत: उनकी अन्तरंगा शक्ति के ह्लादिनी अंश की भूमिका का निर्वाह करते हैं।

परम पूर्ण व्यक्तित्व श्रीकृष्ण दिव्य अस्तित्व, पूर्ण ज्ञान एवं पूर्ण आनन्द के सर्वशक्तिमान स्वरूप हैं। उनकी अन्तरंगा शक्ति सर्वप्रथम सत् के रूप में अर्थात् भगवान् के अस्तित्व-कार्य का विस्तार करने वाले अंश के रूप में प्रकट होती है। यही शक्ति पूर्ण ज्ञान प्रदर्शित करने पर चित् या सम्वित् कहलाती है, जो भगवान् के दिव्य रूपों का विस्तार करती है। अन्त में वही शक्ति आनन्द प्रदान करने के कारण ह्लादिनी कहलाती है। इस प्रकार भगवान् अपनी अन्तरंगा शक्ति को तीन दिव्य विभागों में प्रदर्शित करते हैं।


## Verse ad/4/57
सेइ दुइ एक एबे चैतन्य गोसाञि ।
रस आस्वादिते दोंहे हैला एक-ठाङि ॥५७॥
*सेइ —ये; दुइ —दोनों; एक —एक; एबे —अब; चैतन्य गोसाञि —भगवान् चैतन्य महाप्रभु; रस —रस; आस्वादिते —आस्वादन करने के लिए; दोंहे —दोनों; हैला —हो गये हैं; एक-ठाङि —एक देह।*


### अनुवाद
अब वे रसास्वादन हेतु श्री चैतन्य महाप्रभु के रूप में एक शरीर में प्रकट हुए हैं।


## Verse ad/4/58
इथि लागि’ आगे करि तार विवरण ।
याहा हैते हय गौरेर महिमा-कथन ॥५८॥
*इथि लागि’ —इस के लिए; आगे —पहले; करि —मैं करूँगा; तार —उसका; विवरण —विवरण; याहा हैते —जिससे; हय —है; गौरेर —चैतन्य महाप्रभु का; महिमा —महिमा; कथन —वर्णन करना।*


### अनुवाद
अतएव मैं सर्वप्रथम राधा तथा कृष्ण की स्थिति स्पष्ट करूँगा। उसी वर्णन के द्वारा भगवान् चैतन्य की महिमा जानी जा सकेगी।


## Verse ad/4/59
राधिका हयेन कृष्णेर प्रणय-विकार ।
स्वरूप-शक्ति——‘ह्लादिनी’ नाम याँहार ॥५९॥
*राधिका —श्रीमती राधारानी; हयेन —हैं; कृष्णेर —भगवान् कृष्ण की; प्रणय-विकार —प्रेम की रूपान्तर; स्वरूप-शक्ति —निजी शक्ति; ह्लादिनी —ह्लादिनी; नाम —नामक; याँहार —जिनका।*


### अनुवाद
श्रीमती राधिका कृष्ण-प्रेम की रूपान्तर हैं। वे ह्लादिनी नामक उनकी अन्तरंगा शक्ति हैं।


## Verse ad/4/60
ह्लादिनी कराय कृष्णे आनन्दास्वादन ।
ह्लादिनीर द्वारा करे भक्तेर पोषण ॥६०॥
*ह्लादिनी —ह्लादिनी शक्ति; कराय —करवाती है; कृष्णे —भगवान् कृष्ण में; आनन्द-आस्वादन —आनन्द का आस्वादन; ह्लादिनीर द्वारा —ह्लादिनी शक्ति द्वारा; करे —करती है; भक्तेर —भक्त का; पोषण —पोषण।*


### अनुवाद
यह ह्लादिनी शक्ति कृष्ण को आनन्द देती है और उनके भक्तों का पोषण करती है।


### तात्पर्य
श्रील जीव गोस्वामी ने अपने प्रीति-सन्दर्भ नामक ग्रंथ में ह्लादिनी शक्ति के विषय में विस्तृत विवेचना की है। उनके अनुसार वेदों का स्पष्ट कथन है, ‘‘मनुष्य केवल भक्ति से भगवान् के पास जा सकता है। केवल भक्ति से मनुष्य भगवान् का प्रत्यक्ष साक्षात्कार कर सकता है। भक्ति से पूर्ण पुरुषोत्तम भगवान् आकृष्ट होते हैं; फलत: वैदिक ज्ञान की सर्वोपरि श्रेष्ठता भक्ति के विज्ञान को जानने में है।’’

वह कौन-सा विशेष आकर्षण है, जिससे भगवान् भक्तिमय सेवा को स्वीकार करने के लिए उत्साहित होते हैं? और उस भक्तिमय सेवा की प्रकृति क्या है? वैदिक शास्त्र बतलाते हैं कि परम सत्य अर्थात् पूर्ण पुरुषोत्तम भगवान् आत्मनिर्भर हैं और माया कभी भी उन्हें प्रभावित नहीं कर सकती। अतएव वह शक्ति जो परमेश्वर को वश में करती है, वह नितान्त आध्यात्मिक होनी चाहिए। ऐसी शक्ति कभी भी भौतिक नहीं हो सकती। पूर्ण पुरुषोत्तम भगवान् द्वारा भोगा जाने वाला आनन्द भौतिक नहीं हो सकता, जैसाकि निर्विशेषवादियों की ब्रह्मानन्द की धारणा होती है। भक्ति दो के बीच का आदान-प्रदान होता है, अतएव यह कभी भी किसी मनुष्य के भीतर स्थित नहीं हो सकता। अतएव आत्म-साक्षात्कार के आनन्द—ब्रह्मानन्द को भक्ति के समतुल्य नहीं माना जा सकता।

पूर्ण पुरुषोत्तम भगवान् की तीन अंतरंगा शक्तियाँ हैं—ह्लादिनी शक्ति या आनन्द प्रदायिनी शक्ति, सन्धिनी शक्ति या अस्तित्व की शक्ति एवं सम्वित् शक्ति या ज्ञान शक्ति। विष्णु पुराण (१.१२.६९) में भगवान् को इस प्रकार सम्बोधित किया गया है, ‘‘हे प्रभु, आप सबके आश्रय हैं। ह्लादिनी, सन्धिनी तथा सम्वित् — ये तीन गुण एक आध्यात्मिक शक्ति के रूप में आप में विद्यमान हैं। किन्तु वे भौतिक गुण जो सुख, दु:ख तथा दोनों के मिश्रण को उत्पन्न करते हैं, आप में नहीं रहते, क्योंकि आप में भौतिक गुण नहीं पाये जाते।’’

ह्लादिनी पूर्ण पुरुषोत्तम भगवान् की आनन्दमयता का साकार रूप है, जिसके द्वारा वे आनन्द का भोग करते हैं। चूँकि यह ह्लादिनी शक्ति भगवान् में सतत उपस्थित रहती है, अतएव निर्विशेषवादियों के इस सिद्धान्त को स्वीकार नहीं किया जा सकता कि भगवान् भौतिक सतोगुण में प्रकट होते हैं। निर्विशेषवादियों का निष्कर्ष इस वैदिक तथ्य से विरुद्ध है कि भगवान् दिव्य ह्लादिनी शक्ति से युक्त होते हैं। जब भगवत्कृपा से किसी भक्त में भगवान् की ह्लादिनी शक्ति प्रकट होती है, तो उस प्राकट्य को भगवत्प्रेम कहा जाता है। भगवत्प्रेम भगवान् की ह्लादिनी शक्ति का दूसरा उपनाम है। अतएव भगवान् तथा भक्त के बीच भक्ति का जो आदान-प्रदान होता है, वह भगवान् की दिव्य ह्लादिनी शक्ति का प्रदर्शन है।

पूर्ण पुरुषोत्तम भगवान् के दिव्य आनन्द में निरन्तर वृद्धि करने वाली शक्ति भौतिक नहीं होती, किन्तु शंकराचार्य के अनुयायी इसे भौतिक मानते हैं, क्योंकि उन्हें परमेश्वर तथा उनकी ह्लादिनी शक्ति के स्वरूप का ज्ञान नहीं है। ये अज्ञानी लोग निर्विशेष आध्यात्मिक आनन्द तथा आध्यात्मिक ह्लादिनी शक्ति की विविधता के बीच के भेद को नहीं समझ सकते। यह ह्लादिनी शक्ति भगवान् को समस्त दिव्य आनन्द प्रदान करती है और भगवान् अपने शुद्ध भक्त को ऐसी शक्ति प्रदान करते हैं।


## Verse ad/4/61
सच्चिदानन्द, पूर्ण, कृष्णेर स्वरूप ।
एक-इ चिच्छक्ति ताँर धरे तिन रूप ॥६१॥
*सत्-चित्-आनन्द —सत्-चिन्त आनन्द; पूर्ण —पूर्ण; कृष्णेर —भगवान् कृष्ण का; स्व-रूप —निजी रूप; एक-इ —एक; चित्-शक्ति —चित शक्ति, आध्यात्मिक शक्ति; ताँर —उनकी; धरे —प्रकट होती है; तिन —तीन; रूप —रूप।*


### अनुवाद
भगवान् कृष्ण का शरीर शाश्वत ( सत् ), ज्ञानमय ( चित् ) तथा आनन्द से पूर्ण ( आनन्द ) है। उनकी एक ही आध्यात्मिक शक्ति तीन रूपों में प्रकट होती है।


## Verse ad/4/62
आनन्दांशे ह्लादिनी, सदंशे सन्धिनी ।
चिदंशे सम्वित्——यारे ज्ञान करि’ मानि ॥६२॥
*आनन्द-अंशे —आनन्द भाग में; ह्लादिनी —ह्लादिनी शक्ति; सत्-अंशे —शाश्वत भाग में; सन्धिनी —शाश्वत शक्ति; चित्-अंशे —ज्ञान अंश में; सम्वित् —ज्ञान की पूर्ण शक्ति; यारे —जो; ज्ञान करि’ —ज्ञान के रूप में; मानि —मैं स्वीकार करता हूँ।*


### अनुवाद
ह्लादिनी उनके आनन्द का पक्ष है, सन्धिनी उनके नित्य अस्तित्व का और सम्वित चित् अंश का पक्ष है, जिसे ज्ञान के रूप में भी स्वीकार किया जाता है।


### तात्पर्य
अपने शोध-ग्रंथ भागवत-सन्दर्भ (श्लोक १०३) में श्रील जीव गोस्वामी ने भगवान् की शक्तियों की व्याख्या इस प्रकार की है। जिस दिव्य शक्ति से पूर्ण पुरुषोत्तम भगवान् अपना अस्तित्व बनाए रखते हैं, वह सन्धिनी कहलाती है। जिस दिव्य शक्ति से वे अपने आपको जानते हैं और दूसरों को अपने बारे में जानने देते हैं, वह सम्वित् कहलाती है। जिस दिव्य शक्ति से वे दिव्य आनन्द को धारण करते हैं और भक्तों को आनन्द प्रदान करते हैं, वह ह्लादिनी कहलाती है।

इन शक्तियों की पूर्ण अभिव्यक्ति विशुद्ध-सत्त्व कहलाती है और जब भगवान् यहाँ प्रकट होते हैं, तो इस भौतिक जगत् में भी यह आध्यात्मिक विविधता प्रदर्शित होती है। अतएव भौतिक जगत् में भगवान् की लीलाएँ तथा उनके स्वरूप तनिक भी भौतिक नहीं होते; वे नितान्त शुद्ध आध्यात्मिक स्तर पर होते हैं। भगवद्गीता में पुष्टि हुई है कि जो भी भगवान् के प्राकट्य, कार्यों एवं तिरोधान की दिव्य प्रकृति को समझता है, वह इस जगत् के वर्तमान अस्थायी निवास को छोड़ने पर भौतिक बन्धन से मुक्त होने की योग्यता प्राप्त कर लेता है। वह पूर्ण पुरुषोत्तम भगवान् का सान्निध्य प्राप्त करने और अपने तथा भगवान् के बीच ह्लादिनी शक्ति के कार्यकलापों का आदान-प्रदान करने के लिए आध्यात्मिक जगत् में प्रवेश कर सकता है। संसारी सत्त्वगुण में रजोगुण तथा तमोगुण का स्पर्श रहता है। इसीलिए संसारी सत्त्व मिश्रित होने के कारण मिश्र सत्त्व कहलाता है। किन्तु विशुद्ध सत्त्व की दिव्य विविधता समस्त भौतिक गुणों से पूर्णतया मुक्त रहती है। अतएव विशुद्ध सत्त्व का वातावरण भगवान् तथा उनकी दिव्य लीलाओं को अनुभव करने के लिए उचित होता है। आध्यात्मिक विविधता भौतिक परिस्थितियों से सदा स्वतन्त्र रहती है और भगवान् से अभिन्न होती है, क्योंकि दोनों ही परम हैं। भगवान् तथा उनके भक्त सम्वित् शक्ति के बल से एक साथ ह्लादिनी शक्ति का प्रत्यक्ष अनुभव करते हैं।

प्रकृति के भौतिक गुण बद्धजीवों को वश में रखते हैं, किन्तु पूर्ण पुरुषोत्तम भगवान् इन गुणों से कभी प्रभावित नहीं होते, जैसाकि सभी वैदिक ग्रंथ प्रत्यक्ष तथा अप्रत्यक्ष रूप से पुष्टि करते हैं। स्वयं भगवान् कृष्ण श्रीमद्भागवत के ग्यारहवें स्कन्ध (११.२५.१२) में कहते हैं— सत्त्वं रजस्तम इति गुणा जीवस्य नैव मे —‘‘सतो, रजो तथा तमोगुण बद्धजीवों से सम्बन्धित हैं, किन्तु मुझ (भगवान्) से नहीं। इसकी पुष्टि विष्णु पुराण में निम्न प्रकार से की गई है:

‘‘भगवान् विष्णु सतो, रजो तथा तमो गुणों से परे हैं। उनमें कोई भौतिक गुण नहीं पाये जाते। वे आदि पुरुष, नारायण, जो सदैव दिव्य पद पर आसीन हैं, हम पर प्रसन्न हों।’’ श्रीमद्भागवत के दसवें स्कन्ध (१०.२७.४) में इन्द्र ने कृष्ण की प्रशंसा निम्नवत् का:

‘‘हे प्रभु, आपका धाम विशुद्ध सत्त्व है, अर्थात् भौतिक गुणों से अविचलित रहता है और वहाँ के कार्यकलाप आपके चरणकमलों की दिव्य प्रेमाभक्ति से युक्त होते हैं। भक्तों के पुण्य तथा तपस्या ऐसे कार्यकलापों को बढ़ाते हैं, जो रजो तथा तमो गुणों के कल्मष से सदा मुक्त होते हैं। भौतिक गुण किसी भी अवस्था में आपका स्पर्श तक नहीं कर सकते।’’

जब प्रकृति के गुण प्रकट नहीं होते, तो वे सत्त्वगुण कहलाते हैं। जब वे बाह्य रूप से प्रकट होते हैं और तरह-तरह के भौतिक अस्तित्व को उत्पन्न करने में सक्रिय होते हैं, तो वे रजोगुण कहलाते हैं। और जब सक्रियता तथा विविधता का अभाव होता है, तो वे तमोगुण कहलाते हैं। दूसरे शब्दों में, चिन्तन सत्त्वगुण है, कार्यशीलता रजोगुण है और निष्क्रियता तमोगुण है। इन सारे भौतिक गुणों के ऊपर विशुद्ध-सत्त्व होता है। जब इसमें सन्धिनी शक्ति की प्रधानता होती है, तो यह सबके अस्तित्व के रूप में दृष्टिगोचर होती है। जब सम्वित् शक्ति की प्रधानता होती है, तो यह दिव्य ज्ञान के रूप में अनुभव की जाती है और जब ह्लादिनी शक्ति की प्रधानता होती है, तो यह भगवान् के सर्वाधिक गुह्य प्रेम के रूप में अनुभव की जाती है। इन तीनों का एक साथ प्राकट्य विशुद्ध सत्त्व भगवान् के धाम का मुख्य लक्षण है।

इसलिए परम सत्य वास्तविकता का सार है, जो तीन शक्तियों में सदैव प्रकट होता है। भगवान् की अन्तरंगा शक्ति की अभिव्यक्ति अचिन्त्य विविधता-पूर्ण आध्यात्मिक जगत् है, तटस्था शक्ति की अभिव्यक्ति जीव है और बहिरंगा शक्ति की अभिव्यक्ति भौतिक जगत् है। इसलिए परम सत्य में चार तत्त्व रहते हैं—स्वयं पूर्ण पुरुषोत्तम भगवान्, उनकी अन्तरंगा शक्ति, उनकी तटस्था शक्ति तथा उनकी बहिरंगा शक्ति। भगवान् का स्वरूप तथा उनके विस्तारों का स्वरूप— स्वयं रूप एवं वैभव प्रकाश —अन्तरंगा शक्ति के प्रत्यक्ष भोक्ता हैं, जो आध्यात्मिक जगत् को नित्य रूप से प्रकट करती है और शक्ति के प्रकट रूपों में अत्यन्त गोपनीय है। बाह्य प्राकट्य या भौतिक शक्ति ब्रह्मा से लेकर एक क्षुद्र चींटी तक के बद्धजीवों को शरीर का आवरण प्रदान करती है। यह आवरण शक्ति भौतिक प्रकृति के तीन गुणों के अन्तर्गत प्रकट होती है और उच्च तथा निम्न योनि के जीवों द्वारा विविध प्रकार से अनुभव की जाती है।

अन्तरंगा शक्ति के तीनों विभागों—सन्धिनी, सम्वित् तथा ह्लादिनी शक्तियों—में प्रत्येक विभाग बहिरंगा शक्तियों में से किसी एक को प्रभावित करता है, जिससे बद्धजीव क्रियाशील रहते हैं। ऐसा प्रभाव भौतिक प्रकृति के तीन गुणों को प्रकट करता है, जिससे यह निश्चित रूप से सिद्ध होता है कि सारे जीव, जो तटस्था शक्ति हैं, भगवान् के नित्य सेवक हैं, अतएव वे अन्तरंगा अथवा बहिरंगा शक्ति द्वारा नियन्त्रित होते हैं।


## Verse ad/4/63
ह्लादिनी सन्धिनी सम्वित्त्वय्येका सर्व-संस्थितौ ।
ह्लाद-ताप-करी मिश्रा त्वयि नो गुण-वर्जिते ॥६३॥
*ह्लादिनी —ह्लादिनी शक्ति; सन्धिनी —अस्तित्व की शक्ति; सम्वित् —ज्ञान शक्ति; त्वयि —आप में; एका —एक; सर्व-संस्थितौ —जो सभी के आधार हैं; ह्लाद —आह्लाद; ताप —ताप, दु:ख; करी —करते हैं; मिश्रा —दोनों का मिश्रण; त्वयि —आप में; न उ —नहीं; गुण-वर्जिते —जो भौतिक प्रकृति के तीनों गुणों से रहित हैं।*


### अनुवाद
‘‘हे प्रभु, आप सबके आश्रय हैं। ह्लादिनी, सन्धिनी तथा सम्वित् — ये तीनों आप में एक ही आध्यात्मिक शक्ति के रूप में रहती हैं। किन्तु सुख, दु:ख तथा इन दोनों के मिश्रण को उत्पन्न करने वाले भौतिक गुण आप में नहीं पाये जाते, क्योंकि आप में भौतिक गुण नहीं होते।’’


### तात्पर्य
यह श्लोक विष्णु पुराण (१.१२.६९) से लिया है।


## Verse ad/4/64
सन्धिनीर सार अंश——‘शुद्ध-सत्त्व’ नाम ।
भगवानेर सत्ता हय याहाते विश्राम ॥६४॥
*सन्धिनीर —अस्तित्व की शक्ति; सार —सार; अंश —अंश; शुद्ध-सत्त्व —शुद्ध सत्त्व (शुद्ध अस्तित्व); नाम —नामक; भगवानेर —भगवान् का; सत्ता —अस्तित्व, सत्ता; हय —है; याहाते —जिसमें; विश्राम —विश्राम।*


### अनुवाद
सन्धिनी शक्ति का सार अंश शुद्ध सत्त्व है। भगवान् कृष्ण का अस्तित्व इसी पर निर्भर है।


## Verse ad/4/65
माता, पिता, स्थान, गृह, शय्यासन आर ।
ए-सब कृष्णेर शुद्ध-सत्त्वेर विकार ॥६५॥
*माता —माता; पिता —पिता; स्थान —स्थान; गृह —घर; शय्य-आसन —आसन एवं शय्या; आर —और; ए-सब —ये सब; कृष्णेर —भगवान् कृष्ण के; शुद्ध-सत्त्वेर —शुद्ध सत्त्व के; विकार —रूपान्तर।*


### अनुवाद
कृष्ण के माता, पिता, धाम, गृह, शय्या, आसन इत्यादि सभी शुद्ध सत्त्व के रूपान्तर हैं।


### तात्पर्य
कृष्ण के माता-पिता, घर-बार सभी कुछ एक ही विशुद्ध सत्त्व में प्रदर्शित होते हैं। शुद्ध सत्त्व में स्थित व्यक्ति ही भगवान् के रूप, गुण तथा अन्य लक्षणों को समझ सकता है। कृष्णभावनामृत का प्रारम्भ शुद्ध सत्त्व के स्तर से होता है। यद्यपि प्रारम्भ में कृष्ण की अनुभूति का आभास होता है, किन्तु कृष्ण की वास्तविक अनुभूति वासुदेव के रूप में होती है, जो सब शक्तियों के चरम स्वामी हैं अथवा समस्त शक्तियों के मूल अधिष्ठाता देव हैं। जब जीव प्रकृति के तीनों गुणों से अतीत होकर विशुद्ध सत्त्व में स्थित होता है, तब वह अपनी सेवा की भावना से पूर्ण पुरुषोत्तम भगवान् के रूप, गुण तथा अन्य लक्षणों की अनुभूति प्राप्त कर सकता है। भगवान् सदैव आध्यात्मिक अस्तित्व में रहते हैं, अत: उनको समझने के लिए शुद्ध सत्त्व के पद पर स्थित होना आवश्यक है।

कृष्ण सदैव पूर्ण रूप से आध्यात्मिक हैं। उनके माता-पिता के अतिरिक्त उनका सारा साज-सामान भी सन्धिनी शक्ति की अभिव्यक्ति या विशुद्ध सत्त्व का रूपान्तर होता है। अधिक स्पष्ट करना चाहें तो कह सकते हैं कि अन्तरंगा शक्ति की यह सन्धिनी शक्ति आध्यात्मिक जगत् की समस्त विचित्रता को बनाए रखती है और उसे प्रकट करती है। भगवद्धाम में भगवान् के दास-दासियाँ, उनकी प्रियतमाएँ, उनके माता-पिता तथा अन्य सभी आध्यात्मिक अस्तित्व रूप सन्धिनी शक्ति के रूपान्तर होते हैं। इसी तरह बहिरंगा शक्ति में सन्धिनी शक्ति का अस्तित्व भौतिक जगत् की विविधता का विस्तार करता है, जिसमें हमें आध्यात्मिक जगत् की झलक मिल सकती है।


## Verse ad/4/66
सत्त्वं विशुद्धं वसुदेव-शब्दितं
यदीयते तत्र पुमानपावृत: ।
सत्त्वे च तस्मिन्भगवान्वासुदेवो
ह्यधोक्षजो मे मनसा विधीयते ॥६६॥
*सत्त्वम् —सत्त्व; विशुद्धम् —शुद्ध; वसुदेव-शब्दितम् —वसुदेव नामक; यत् —जिससे; ईयते —प्रकट होता है; तत्र —उसमें; पुमान् —पूर्ण पुरुषोत्तम परमेश्वर; अपावृत: —किसी आवरण के बिना; सत्त्वे —सत्त्व में; च —तथा; तस्मिन् —वह; भगवान् —भगवान्; वासुदेव: —वासुदेव; हि —निश्चय ही; अधोक्षज: —जो इन्द्रियों से परे हैं; मे —मेरा; मनसा —मन से; विधीयते —पाये जाते हैं।*


### अनुवाद
‘‘शुद्ध सत्त्व की दशा, जिसमें पूर्ण पुरुषोत्तम भगवान् किसी भी आवरण के बिना प्रकट होते हैं, वसुदेव कहलाती है। उस शुद्ध अवस्था में, भौतिक इन्द्रियों से परे और वासुदेव कहलाने वाले भगवान् मेरे मन में अनुभूत होते हैं।’’


### तात्पर्य
यह श्लोक श्रीमद्भागवत (४.३.२३) से लिया गया है। यह श्लोक शिवजी द्वारा तब कहा गया, जब उन्होंने सती के पिता दक्ष का विष्णु के प्रतिद्वन्द्वी होने के कारण तिरस्कार किया था। इससे निस्सन्देह पुष्टि होती है कि भगवान् कृष्ण का नाम, यश, उनके गुण तथा उनका सारा साज-सामान भगवान् की अन्तरंगा शक्ति की सन्धिनी शक्ति में विद्यमान रहते हैं।


## Verse ad/4/67
कृष्णे भगवत्ता-ज्ञान——संवितेर सार ।
ब्रह्म-ज्ञानादिक सब तार परिवार ॥६७॥
*कृष्णे —कृष्ण में; भगवत्ता —मूल भगवान् होने का गुण; ज्ञान —ज्ञान; संवितेर —ज्ञान शक्ति का; सार —सार; ब्रह्म-ज्ञान —ब्रह्म ज्ञान; आदिक —आदि; सब —सब; तार —उसका; परिवार —परिवार।*


### अनुवाद
सम्वित् शक्ति का सार यह ज्ञान है कि श्रीकृष्ण पूर्ण पुरुषोत्तम भगवान् हैं। अन्य सारे ज्ञान, यथा ब्रह्मज्ञान, इसके अवयव हैं।


### तात्पर्य
सम्वित् शक्ति के कार्यकलापों से ज्ञान का प्रभाव उत्पन्न होता है। भगवान् तथा जीव दोनों ही ज्ञाता हैं। कृष्ण को पूर्ण पुरुषोत्तम भगवान् होने के कारण हर वस्तु का हर स्थान पर ज्ञान रहता है, अतएव उनके ज्ञान में कोई बाधा नहीं आती। वे किसी वस्तु को मात्र देखकर जान सकते हैं; किन्तु सामान्य जीव के ज्ञान में अनेक बाधाएँ आती हैं। जीव के ज्ञान के तीन विभाग होते हैं—प्रत्यक्ष ज्ञान, अप्रत्यक्ष ज्ञान तथा विकृत ज्ञान। आँख, कान, नाक, हाथ जैसी भौतिक इन्द्रियों से भौतिक पदार्थों की जो इन्द्रिय अनुभूति होती है, वह निश्चय ही विकृत ज्ञान को उत्पन्न करती है। यह भ्रम भौतिक शक्ति की ही प्रस्तुति है, जो सम्वित् शक्ति द्वारा विकृत रूप में प्रभावित होती है। इन्द्रिय अनुभूति की पहुँच से परे किसी वस्तु का निषेधात्मक ज्ञान अप्रत्यक्ष ज्ञान है, जो सर्वथा अपूर्ण नहीं होता, किन्तु निर्विशेष आध्यात्मिक अनुभूति एवं अद्वैतवाद के रूप में केवल आंशिक ज्ञान उत्पन्न करता है। किन्तु जब ज्ञान का सम्वित् अंश उसी अन्तरंगा शक्ति की ह्लादिनी शक्ति से प्रकाशित होता है, तो वे मिलकर कार्य करते हैं और तभी मनुष्य को भगवद्ज्ञान प्राप्त हो सकता है। सम्वित् शक्ति को उसी अवस्था में बनाये रखना चाहिए। भौतिक ज्ञान तथा अप्रत्यक्ष आध्यात्मिक ज्ञान सम्वित् शक्ति के गौण उत्पाद हैं।


## Verse ad/4/68
ह्लादिनीर सार ‘प्रेम’, प्रेम-सार ‘भाव’ ।
भावेर परम-काष्ठा, नाम——‘महा-भाव’ ॥६८॥
*ह्लादिनीर —ह्लादिनी शक्ति का; सार —सार; प्रेम —भगवत् प्रेम; प्रेम-सार —ऐसे प्रेम का सार; भाव —भाव; भावेर —भाव की; परम-काष्ठा —उच्चतम सीमा; नाम —नामक; महा-भाव —महाभाव।*


### अनुवाद
ह्लादिनी शक्ति का सार भगवत्प्रेम है, भगवत्प्रेम का सार भाव है और भाव का चरम विकास महाभाव है।


### तात्पर्य
ह्लादिनी शक्ति से भगवत्प्रेम उत्पन्न होता है, जिसके दो विभाग होते हैं—भगवान् का शुद्ध प्रेम तथा मिश्रित प्रेम। ह्लादिनी शक्ति श्रीकृष्ण से प्रकट होती है और भगवान् को आकर्षित करने के लिए जीव को प्रदान की जाती है। केवल तभी जीव भगवान् का शुद्ध प्रेमी बनता है। किन्तु जब यही ह्लादिनी शक्ति बहिरंगा भौतिक शक्ति से मिश्रित होकर जीव से उत्पन्न होती है, तो वह कृष्ण को आकर्षित नहीं करती; उल्टे जीव भौतिक शक्ति की चकाचौंध से आकर्षित हो जाता है। उस समय जीव भगवत्प्रेम में उन्मत्त होने के बदले भौतिक इन्द्रिय भोग के पीछे उन्मत्त हो उठता है। तब भौतिक प्रकृति के गुणों का संग करने के कारण वह इसकी दु:खदायी भावनाओं की अन्त: क्रियाओं से बद्ध हो जाता है।


## Verse ad/4/69
महाभाव-स्वरूपा श्री-राधा-ठाकुराणी ।
सर्व-गुण-खनि कृष्ण-कान्ता-शिरोमणि ॥६९॥
*महा-भाव —महाभाव का; स्वरूपा —स्वरूप; श्री-राधा-ठाकुराणी —श्रीमती राधारानी; सर्व-गुण —सब गुणों की; खनि —खान; कृष्ण-कान्ता —भगवान् कृष्ण की प्रेयसिओं की; शिरोमणि —शिरोमणि।*


### अनुवाद
श्री राधा ठाकुराणी महाभाव की मूर्त रूप हैं। वे समस्त सद्गुणों की खान हैं और भगवान् कृष्ण की सारी प्रियतमाओं में शिरोमणि हैं।


### तात्पर्य
ह्लादिनी शक्ति का निर्मल कार्य व्रजबालाओं तथा उनमें सर्वोपरि श्रीमती राधारानी के व्यवहार में प्रदर्शित होता है। ह्लादिनी शक्ति का सार है भगवत्प्रेम और भगवत्प्रेम का सार है भाव। इस भाव की पराकाष्ठा महाभाव है। श्रीमती राधारानी दिव्य चेतना की इन तीनों अवस्थाओं की साक्षात् मूर्ति हैं। इसलिए वे भगवत्प्रेम की सर्वोच्च सिद्धान्त हैं और श्रीकृष्ण को सर्वाधिक प्रिय हैं।


## Verse ad/4/70
तयोरप्युभयोर्मध्ये राधिका सर्वथाधिका ।
महाभाव-स्वरूपेयं गुणैरतिवरीयसी ॥७०॥
*तयो: —उनका; अपि —भी; उभयो: —दोनों का (चन्द्रावली एवं राधारानी का); मध्ये —के मध्य; राधिका —श्रीमती राधारानी; सर्वथा —सर्वथा; अधिका —अधिक; महा-भाव-स्वरूपा —महाभाव स्वरूपा; इयम् —यह; गुणै: —सद्गुणों सहित; अतिवरीयसी —सर्वोत्तम।*


### अनुवाद
‘‘इन दो गोपियों (राधारानी तथा चन्द्रावली) में श्रीमती राधारानी सभी प्रकार से श्रेष्ठ हैं। वे महाभाव की मूर्तिमन्त स्वरूप हैं और सद्गुणों में सर्वोपरि हैं।’’


### तात्पर्य
यह श्लोक श्रील रूप गोस्वामी कृत उज्ज्वल नीलमणि (राधा-प्रकरण ३) से लिया गया है।


## Verse ad/4/71
कृष्ण-प्रेम-भावित याँर चित्तेन्द्रिय-काय ।
कृष्ण-निज-शक्ति राधा क्रीड़ार सहाय ॥७१॥
*कृष्ण-प्रेम —कृष्ण-प्रेम; भावित —भावित; याँर —जिसका; चित्त —मन; इन्द्रिय —इन्द्रियाँ; काय —शरीर; कृष्ण —भगवान् कृष्ण का; निज-शक्ति —उनकी अपनी शक्ति; राधा —श्रीमती राधारानी; क्रीड़ार —लीलाएँ; सहाय —साथी।*


### अनुवाद
उनका मन, इन्द्रियाँ तथा शरीर कृष्ण-प्रेम में रँगे हुए हैं। वे कृष्ण की निजी शक्ति हैं और वे उनकी लीलाओं में उनकी सहायता करती हैं।


### तात्पर्य
श्रीमती राधारानी कृष्ण के समान ही आध्यात्मिक हैं। उन्हें भौतिक नहीं मानना चाहिए। वे निश्चित रूप से उन बद्धजीवों के समान नहीं हैं, जिनके भौतिक इन्द्रियों से आवृत स्थूल तथा सूक्ष्म भौतिक शरीर हैं। वे पूर्णतया आध्यात्मिक हैं और उनका शरीर तथा मन दोनों वही आध्यात्मिक स्वरूप हैं। चूँकि उनका शरीर आध्यात्मिक है, अत: उनकी इन्द्रियाँ भी आध्यात्मिक हैं। इस तरह उनका शरीर, मन तथा इन्द्रियाँ कृष्ण-प्रेम से पूर्णतया दीप्तिमान हैं। वे साक्षात् ह्लादिनी शक्ति की मूर्तिमन्त स्वरूप हैं, अतएव वे श्रीकृष्ण के उपभोग की एकमात्र स्रोत हैं।

श्रीकृष्ण ऐसी किसी वस्तु का भोग नहीं कर सकते, जो आन्तरिक रूप से उनसे भिन्न हो। अतएव राधा तथा श्रीकृष्ण अभिन्न हैं। श्रीकृष्ण की अन्तरंगा शक्ति के सन्धिनी अंश से श्रीकृष्ण का सर्वाकर्षक स्वरूप प्रकट होता है और वही अन्तरंगा शक्ति ह्लादिनी रूप में श्रीमती राधारानी को प्रस्तुत करती है, जो सर्वाकर्षक को भी आकृष्ट करती है। श्रीकृष्ण की दिव्य लीलाओं में श्रीमती राधारानी की कोई समानता नहीं कर सकता।


## Verse ad/4/72
आनन्द-चिन्मय-रस-प्रतिभाविताभिस्
ताभिर्य एव निज-रूपतया कलाभि: ।
गोलोक एव निवसत्यखिलात्म-भूतो
गोविन्दमादि-पुरुषं तमहं भजामि ॥७२॥
*आनन्द —आनन्द; चित् —तथा ज्ञान; मय —से युक्त; रस —रस; प्रति —प्रतिक्षण; भाविताभि: —जो भावित हैं; ताभि: —उनसे; य: —जो; एव —निश्चित रूप से; निज-रूपतया —अपने स्वरूप से; कलाभि: —जो उनकी ह्लादिनी शक्ति के अंश हैं; गोलोक —गोलोक वृन्दावन में; एव —ही; निवसति —निवास करते हैं; अखिल-आत्म —सभी के आत्मा स्वरूप; भूत: —जिनका अस्तित्व है; गोविन्दम् —भगवान् गोविन्द; आदि-पुरुषम् —आदि पुरुष; तम् —उनको; अहम् —मैं; भजामि —भजता हूँ।*


### अनुवाद
‘‘मैं उन आदि भगवान् गोविन्द की पूजा करता हूँ, जो अपने निजी धाम गोलोक में अपने ही आध्यात्मिक स्वरूप के सदृश एवं ह्लादिनी शक्ति के मूर्तिमन्त स्वरूप राधा के साथ निवास करते हैं। उनकी संगिनियाँ उनकी वे विश्वस्त सखियाँ हैं, जो उनके शारीरिक स्वरूप की विस्तार हैं और नित्य आनन्दमय आध्यात्मिक रस से ओतप्रोत हैं।’’


### तात्पर्य
यह श्लोक ब्रह्म-संहिता (५.३७) से लिया गया है।


## Verse ad/4/73
कृष्णेरे कराय यैछे रस आस्वादन ।
क्रीड़ार सहाय यैछे, शुन विवरण ॥७३॥.
*कृष्णेरे —भगवान् कृष्ण को; कराय —करवाया; यैछे —कैसे; रस —रस; आस्वादन —आस्वादन; क्रीड़ार —लीलाओं का; सहाय —सहायक; यैछे —कैसे; शुन —कृपया सुनो; विवरण —वर्णन।*


### अनुवाद
अब कृपा करके सुनिये कि किस तरह कृष्ण की प्रियतमाएँ उन्हें रस का आस्वादन कराने में तथा उनकी लीलाओं में सहायक बनती हैं।


## Verse ad/4/74-75
कृष्ण-कान्ता-गण देखि त्रि-विध प्रकार ।
एक लक्ष्मी-गण, पुरे महिषी-गण आर ॥७४॥
व्रजाङ्गना-रूप, आर कान्ता-गण-सार ।
श्री-राधिका हैते कान्ता-गणेर विस्तार ॥७५॥
*कृष्ण-कान्ता-गण —भगवान् कृष्ण की प्रेमिकाएँ; देखि —मैं देखता हूँ; त्रि-विध —तीन; प्रकार —प्रकार की; एक —एक; लक्ष्मी-गण —लक्ष्मियाँ; पुरे —नगर में; महिषी-गण —रानियाँ; आर —और; व्रज-अङ्गना —व्रज की सुन्दरीयाँ; रूप —रूप वाली; आर —दूसरे प्रकार की; कान्ता-गण —प्रेमिकाएँ; सार —सार; श्री-राधिका हैते —श्रीमती राधारानी से; कान्ता-गणेर —कृष्ण की प्रेमिकाएँ; विस्तार —विस्तार।*


### अनुवाद
भगवान् कृष्ण की प्रिय प्रेमिकाएँ तीन प्रकार की हैं—लक्ष्मियाँ, रानियाँ तथा व्रज की गोपिकाएँ। गोपिकाएँ इन तीनों में सर्वोपरि हैं। ये सारी प्रेमिकाएँ राधिका की विस्तार हैं।


## Verse ad/4/76
अवतारी कृष्ण यैछे करे अवतार ।
अंशिनी राधा हैते तिन गणेर विस्तार ॥७६॥
*अवतारी —सभी अवतारों के उद्गम; कृष्ण —भगवान् कृष्ण; यैछे —जैसे; करे —करते हैं, लेते हैं; अवतार —अवतार; अंशिनी —सभी अंशों की स्रोत; राधा —श्रीमती राधारानी; हैते —से; तिन —तीन; गणेर —समूहों के; विस्तार —विस्तार।*


### अनुवाद
जिस प्रकार स्रोत-रूप भगवान् कृष्ण सारे अवतारों के कारण हैं, उसी प्रकार श्री राधा इन समस्त प्रेमिकाओं की कारण हैं।


## Verse ad/4/77
वैभव-गण येन ताँर अङ्ग-विभूति ।
बिम्ब-प्रतिबिम्ब-रूप महिषीर तति ॥७७॥
*वैभव-गण —विस्तार; येन —जैसी हो; ताँर —उनका; अङ्ग —शरीर; विभूति —शक्तिशाली विस्तार, विभूति; बिम्ब —प्रतिबिम्ब; प्रतिबिम्ब —प्रतिबिम्ब का परावर्तित रूप; रूप —रूपवाले; महिषीर —रानियों का; तति —विस्तार।*


### अनुवाद
लक्ष्मियाँ श्रीमती राधिका की आंशिक अभिव्यक्तियाँ हैं और रानियाँ उनके रूप की प्रतिबिम्ब हैं।


## Verse ad/4/78
लक्ष्मी-गण ताँर वैभव-विलासांश-रूप ।
महिषी-गण वैभव-प्रकाश-स्वरूप ॥७८॥
*लक्ष्मी-गण —लक्ष्मियाँ; ताँर —उनकी; वैभव-विलास —वैभव विलास की तरह; अंश —पूर्ण अंश; रूप —रूप वाली; महिषी-गण —रानियाँ; वैभव-प्रकाश —वैभव प्रकाश का; स्वरूप —स्वभाव वाली।*


### अनुवाद
लक्ष्मियाँ उनकी पूर्ण अंश हैं और वे वैभवविलास रूपों को प्रदर्शित करती हैं। रानियाँ उनके वैभव प्रकाश की रूप हैं।


## Verse ad/4/79
आकार स्वभाव-भेदे व्रज-देवी-गण ।
काय-व्यूह-रूप ताँर रसेर कारण ॥७९॥
*आकार —आकार, रूप वाली; स्वभाव —स्वभाव वाली; भेदे —भेदों सहित; व्रज-देवी-गण —व्रज की गोपियाँ; काय —उनके शरीर वाली; व्यूह —विस्तार, व्यूह; रूप —रूप वाली; ताँर —उनका; रसेर —इसका; कारण —साधन।*


### अनुवाद
व्रजदेवियों के विविध शारीरिक स्वरूप होते हैं। वे उनकी (श्रीमती राधारानी की) विस्तार हैं और रस का पोषण करने में सहायक हैं।


## Verse ad/4/80
बहु कान्ता विना नहे रसेर उल्लास ।
लीलार सहाय लागि’ बहुत प्रकाश ॥८०॥
*बहु —अनेक; कान्ता —प्रेमीकाएँ; विना —बिना; नहे —नहीं है; रसेर —रस का; उल्लास —परमानन्द, अधिक आह्लाद; लीलार —लीलाओं का; सहाय —सहायक; लागि’ —होने के लिए; बहुत —बहुत; प्रकाश —प्रकाश, विस्तार।*


### अनुवाद
अनेक प्रेमिकाओं के बिना रस में ऐसा उल्लास नहीं रहता। अतएव भगवान् की लीलाओं में सहायता करने के लिए श्रीमती राधारानी के अनेक विस्तार हैं।


## Verse ad/4/81
तार मध्ये व्रजे नाना भाव-रस-भेदे ।
कृष्णके कराय रासादिक-लीलास्वादे ॥८१॥
*तार मध्ये —उनके मध्य; व्रजे —व्रज में; नाना —विविध; भाव —भावों का; रस —तथा रसों के; भेदे —भेदों से; कृष्णके —भगवान् कृष्ण; कराय —कराते हैं; रास-आदिक —रास नृत्य से शुरू करके; लीला —लीलाएँ; आस्वादे —आस्वादन।*


### अनुवाद
इन में व्रज की प्रेमिकाओं के कई समूह हैं, जिनके नाना प्रकार के भाव तथा रस हैं। वे कृष्ण को रासनृत्य तथा अन्य लीलाओं की सारी माधुरी का आस्वादन कराने में सहायक होती हैं।


### तात्पर्य
जैसाकि पहले कहा जा चुका है, कृष्ण तथा राधा दो होकर भी एक हैं। वे अभिन्न हैं। कृष्ण अपना विस्तार पुरुषों जैसे अनेक अवतारों तथा पूर्ण अंशों में करते हैं। इसी प्रकार श्रीमती राधारानी भी लक्ष्मियों, रानियों तथा व्रजबालाओं के विविध रूपों में अपना विस्तार करती हैं। श्रीमती राधारानी के ऐसे विस्तार उनके पूर्ण अंश हैं। कृष्ण के ये सारे स्त्री-रूप उनके विष्णु रूप के अंशों के अनुरूप विस्तारित होते हैं। इन अंशों की तुलना मूल रूप के प्रतिबिम्ब रूपों से की गई है। मूल तथा प्रतिबिम्ब रूपों में कोई अन्तर नहीं होता। कृष्ण की ह्लादिनी शक्ति के स्त्री-प्रतिबिम्ब स्वयं कृष्ण के समान ही होते हैं।

कृष्ण के व्यक्तित्व के पूर्ण विस्तार वैभव-विलास तथा वैभव-प्रकाश कहलाते हैं और राधा के विस्तार भी ऐसे ही वर्णित किए गये हैं। लक्ष्मियाँ राधारानी के वैभव-विलास रूप हैं तथा रानियाँ वैभव-प्रकाश रूप हैं। राधारानी की निजी सखियाँ अर्थात् व्रजबालाएँ उनके शरीर की प्रत्यक्ष विस्तार हैं। उनके निजी शरीर के दिव्य अंश होने के कारण तथा दिव्य स्थिति में होने के कारण वे श्रीमती राधारानी के परम निर्देशन के अन्तर्गत भगवान् कृष्ण की लीलाओं में प्रेम के विविध आदान-प्रदान के लिए उत्तरदायी हैं। आध्यात्मिक क्षेत्र में भोग का विविधता के माध्यम से पूर्णरूपेण आस्वादन किया जाता है। राधारानी जैसी अनेक बालाएँ हैं, जिन्हें गोपियाँ या सखियाँ भी कहा जाता है। उनके साहचर्य से दिव्य रस की तीव्रता बढ़ जाती है। नाना प्रकार की नायिकाएँ कृष्ण के लिए आस्वादन की स्रोत हैं, अतएव श्रीमती राधारानी की ये विस्तार श्रीकृष्ण की ह्लादिनी शक्ति को बढ़ाने के लिए आवश्यक हैं। उनके दिव्य प्रेम-विनिमय वृन्दावन में लीलाओं के सर्वोत्कृष्ट व्यवहार हैं। श्रीमती राधारानी अपने शरीर के इन अंशों द्वारा कृष्ण को रासनृत्य तथा अन्य कार्यों का आस्वादन कराने में सहायक होती हैं। श्रीमती राधारानी रासलीला पुष्प की केन्द्रीय पंखुड़ी होने के कारण वे निम्नलिखित श्लोकों में प्राप्त नामों से भी प्रसिद्ध हैं।


## Verse ad/4/82
गोविन्दानन्दिनी राधा, गोविन्द-मोहिनी ।
गोविन्द-सर्वस्व, सर्व-कान्ता-शिरोमणि ॥८२॥
*गोविन्द-आनन्दिनी —गोविन्द को आनन्द प्रदान करनेवाली; राधा —श्रीमती राधारानी; गोविन्द-मोहिनी —गोविन्द को मोहित करनेवाली; गोविन्द-सर्वस्व —भगवान् गोविन्द की सर्वेसर्वा; सर्व-कान्ता —भगवान् की सारी प्रेमिकाओं की; शिरोमणि —शिरोमणि।*


### अनुवाद
श्री राधा गोविन्द को आनन्द देने वाली हैं और वे गोविन्द को मोहने वाली भी हैं। वे गोविन्द की सर्वस्व हैं और उनकी समस्त प्रेयसियों में शिरोमणि हैं।


## Verse ad/4/83
देवी कृष्ण-मयी प्रोक्ता राधिका पर-देवता ।
सर्व-लक्ष्मी-मयी सर्व-कान्ति: सम्मोहिनी परा ॥८३॥
*देवी —तेजोमयी, देवी; कृष्ण-मयी —भगवान् कृष्ण से अभिन्न; प्रोक्ता —कहलाने वाली; राधिका —श्रीमती राधारानी; पर-देवता —अत्यन्त पूज्य; सर्व-लक्ष्मी-मयी —सारी लक्ष्मियों से बढ़कर; सर्व-कान्ति: —सर्व कान्ति से युक्त; सम्मोहिनी —भगवान् कृष्ण को पूर्णतया मोहने वाली; परा —परा शक्ति।*


### अनुवाद
‘‘दिव्य देवी श्रीमती राधारानी भगवान् श्रीकृष्ण की प्रत्यक्ष प्रतिरूप हैं। वे समस्त लक्ष्मियों में केन्द्रीय व्यक्तित्व हैं। वे सर्व-आकर्षक भगवान् को आकर्षित करने के सारे आकर्षणों से युक्त हैं। वे भगवान् की आदि अन्तरंगा शक्ति हैं।’’


### तात्पर्य
यह श्लोक बृहद्गौतमीय तन्त्र से लिया गया है।


## Verse ad/4/84
‘देवी’ कहि द्योतमाना, परमा सुन्दरी ।
किम्वा, कृष्ण-पूजा-क्रीड़ार वसति नगरी ॥८४॥
*देवी —देवी शब्द; कहि —मैं कहता हूँ; द्योतमाना —चमकने वाली; परमा —परम; सुन्दरी —सुन्दरी; किम्वा —अथवा; कृष्ण-पूजा —भगवान् कृष्ण की पूजा का; क्रीड़ार —तथा क्रीड़ाओं का; वसति —आश्रय; नगरी —नगरी।*


### अनुवाद
‘‘देवी’’ का अर्थ है ‘‘ज्योतिर्मयी तथा परम सुन्दरी।’’ अथवा इसका अर्थ हो सकता है—‘‘भगवान् कृष्ण की पूजा एवं उनकी प्रेम-क्रीड़ाओं की सुन्दर धाम।’’


## Verse ad/4/85
कृष्ण-मयी——कृष्ण यार भितरे बाहिरे ।
याँहा याँहा नेत्र पड़े ताँहा कृष्ण स्फुरे ॥८५॥
*कृष्ण-मयी —कृष्णमयी शब्द; कृष्ण —भगवान् कृष्ण; यार —जिनके; भितरे —भीतर; बाहिरे —बाहिर; याँहा याँहा —जहाँ कहीं; नेत्र —नेत्र; पड़े —पड़ते हैं; ताँहा —वहाँ; कृष्ण —भगवान् कृष्ण; स्फुरे —प्रकट होते हैं, दिखते हैं।*


### अनुवाद
‘‘कृष्णमयी’’ का अर्थ है, ‘‘जिसके भीतर तथा बाहर भगवान् कृष्ण हों।’’ वे जहाँ भी दृष्टिपात करती हैं, वहाँ कृष्ण को देखती हैं।


## Verse ad/4/86
किम्वा, प्रेम-रस-मय कृष्णेर स्वरूप ।
ताँर शक्ति ताँर सह हय एक-रूप ॥८६॥
*किम्वा —अथवा; प्रेम-रस —प्रेमरस; मय —का बना; कृष्णेर —भगवान् कृष्ण का; स्वरूप —स्वरूप; ताँर —उनकी; शक्ति —शक्ति; ताँर सह —उनके साथ; हय —है; एक-रूप —एकरूपी।*


### अनुवाद
अथवा, ‘‘कृष्णमयी’’ का अर्थ यह है कि वे भगवान् कृष्ण से अभिन्न हैं, क्योंकि वे प्रेम-रस की प्रतिमूर्ति हैं। भगवान् कृष्ण और उनकी शक्ति एक ही हैं।


### तात्पर्य
कृष्णमयी के दो भावार्थ हैं। पहला—ऐसा व्यक्ति जो अपने भीतर और बाहर सदैव कृष्ण के बारे ही सोचता है और जहाँ भी जाता है या जो भी देखता है, सदैव कृष्ण का ही स्मरण करता है; वह कृष्णमयी कहलाता है। साथ ही, चूँकि कृष्ण-प्रेम से पूर्ण हैं, अत: उनकी प्रेमाशक्ति राधारानी उनसे अभिन्न होने के कारण कृष्णमयी कहलाती हैं।


## Verse ad/4/87
कृष्ण-वाञ्छा-पूर्ति-रूप करे आराधने ।
अतएव ‘राधिका’ नाम पुराणे वाखाने ॥८७॥
*कृष्ण-वाञ्छा —भगवान् कृष्ण की इच्छा का; पूर्ति-रूप —पूर्ण करना; करे —करती है; आराधने —पूजा; अतएव —अतएव; राधिका —श्रीमती राधिका; नाम —नामक; पुराणे —पुराणों में; वाखाने —वर्णन में।*


### अनुवाद
उनकी पूजा (आराधना) भगवान् कृष्ण की इच्छाएँ पूर्ण करना है। इसीलिए पुराणों में उन्हें राधिका कहा गया है।


### तात्पर्य
‘‘राधा’’ नाम आराधना शब्द से निकला है, जिसका अर्थ है ‘‘पूजा’’। अतएव जो कृष्ण की पूजा में सर्वोपरि हो, वह राधिका अर्थात् सबसे बड़ी सेविका कहलाती है।


## Verse ad/4/88
अनयाराधितो नूनं भगवान्हरिरीश्वर: ।
यन्नो विहाय गोविन्द: प्रीतो यामनयद्रह: ॥८८॥
*अनया —इससे; आराधित: —पूजित; नूनम् —निश्चित रूप से; भगवान् —पूर्ण पुरुषोत्तम भगवान्; हरि: —भगवान् कृष्ण; ईश्वर: —ईश्वर; यत् —जिनसे; न: —हमें; विहाय —अलग छोड़कर; गोविन्द: —गोविन्द; प्रीत: —प्रसन्न होकर; याम् —जिनको; अनयत् —ले आये; रह: —एकान्त स्थान पर।*


### अनुवाद
‘‘उनके द्वारा भगवान् की सचमुच अच्छी पूजा की गई है, अतएव भगवान् गोविन्द ने प्रसन्न होकर हम सबको पीछे छोड़ दिया है और उन्हें एकान्त स्थान में ले गये हैं।’’


### तात्पर्य
यह श्लोक श्रीमद्भागवत (१०.३०.२८) का है।


## Verse ad/4/89
अतएव सर्व-पूज्या, परम-देवता ।
सर्व-पालिका, सर्व जगतेर माता ॥८९॥
*अतएव —अतएव; सर्व-पूज्या —सबके द्वारा पूजित; परम —परम; देवता —देवी; सर्व-पालिका —सब की रक्षिका; सर्व जगतेर —सभी ब्रह्माण्डों की; माता —माता।*


### अनुवाद
अतएव राधा परम देवता अर्थात् परम देवी, हैं और वे सबके लिए पूजनीय हैं। वे सबकी रक्षा करने वाली हैं और सम्पूर्ण ब्रह्माण्ड की माता हैं।


## Verse ad/4/90
‘सर्व-लक्ष्मी’-शब्द पूर्वे करियाछि व्याख्यान ।
सर्व-लक्ष्मी-गणेर तिंहो हन अधिष्ठान ॥९०॥
*सर्व-लक्ष्मी-शब्द —‘सर्वलक्ष्मी’ शब्द; पूर्वे —पूर्वकाल में; करियाछि —मैंने किया है; व्याख्यान —व्याख्यान; सर्व-लक्ष्मी-गणेर —सर्व लक्ष्मियों का; तिंहो —वे; हन —है; अधिष्ठान —स्रोत।*


### अनुवाद
मैं ‘‘सर्वलक्ष्मी’’ का अर्थ पहले ही बतला चुका हूँ। राधा समस्त लक्ष्मियों की आदि स्रोत हैं।


## Verse ad/4/91
किम्वा, ‘सर्व-लक्ष्मी’——कृष्णेर षड़्-विध ऐश्वर्य ।
ताँर अधिष्ठात्री शक्ति——सर्व-शक्ति-वर्य ॥९१॥
*किम्वा —अथवा; सर्व-लक्ष्मी —‘सर्वलक्ष्मी’ शब्द; कृष्णेर —भगवान् कृष्ण के; षट्-विध —छ: प्रकार के; ऐश्वर्य —ऐश्वर्य; ताँर —उनकी; अधिष्ठात्री —प्रमुख; शक्ति —शक्ति; सर्व-शक्ति —सर्व शक्तियों की; वर्य —सर्वोत्तम।*


### अनुवाद
अथवा ‘‘सर्वलक्ष्मी’’ शब्द यह बतलाता है कि वे श्रीकृष्ण के छह ऐश्वर्यों का पूर्णतया प्रतिनिधित्व करती हैं। अतएव वे भगवान् कृष्ण की सर्वोपरि शक्ति हैं।


## Verse ad/4/92
सर्व-सौन्दर्य-कान्ति वैसये याँहाते ।
सर्व-लक्ष्मी-गणेर शोभा हय याँहा हैते ॥९२॥
*सर्व-सौन्दर्य —सर्व सौन्दर्य; कान्ति —कान्ति; वैसये —बैठती है; याँहाते —जिनमें; सर्व-लक्ष्मी-गणेर —सभी लक्ष्मियों की; शोभा —शोभा; हय —है; याँहा हैते —जिनसे।*


### अनुवाद
‘‘सर्वकान्ति’’ शब्द सूचित करता है कि उनके शरीर में समस्त सौन्दर्य तथा कान्ति का आश्रय है। सारी लक्ष्मियाँ उन्हीं से अपना सौन्दर्य प्राप्त करती हैं।


## Verse ad/4/93
किम्वा ‘कान्ति’-शब्दे कृष्णेर सब इच्छा कहे ।
कृष्णेर सकल वाञ्छा राधातेइ रहे ॥९३॥
*किम्वा —अथवा; कान्ति-शब्दे —‘कान्ति’ शब्द से; कृष्णेर —भगवान् कृष्ण की; सब —सब; इच्छा —इच्छाएँ; कहे —कहते हैं; कृष्णेर —भगवान् कृष्ण की; सकल —सभी; वाञ्छा —इच्छाएँ; राधातेइ —श्रीमती राधारानी में; रहे —रहती हैं।*


### अनुवाद
‘‘कान्ति’’ शब्द का यह भी अर्थ हो सकता है—‘‘भगवान् कृष्ण की सारी इच्छाएँ।’’ भगवान् कृष्ण की सारी इच्छाएँ श्रीमती राधारानी में निहित हैं।


## Verse ad/4/94
राधिका करेन कृष्णेर वाञ्छित पूरण ।
‘सर्व-कान्ति’-शब्देर एइ अर्थ विवरण ॥९४॥
*राधिका —श्रीमती राधारानी; करेन —करती हैं; कृष्णेर —भगवान् कृष्ण का; वाञ्छित —इच्छित कार्य; पूरण —पूर्ण करना; सर्व-कान्ति-शब्देर —‘सर्वकान्ति’ शब्द का; एइ —यह; अर्थ —अर्थ; विवरण —विवरण।*


### अनुवाद
श्रीमती राधिका भगवान् कृष्ण की सारी इच्छाएँ पूर्ण करती हैं। यही ‘‘सर्वका न्ति’’ शब्द का अर्थ है।


## Verse ad/4/95
जगत्मोहन कृष्ण, ताँहार मोहिनी ।
अतएव समस्तेर परा ठाकुराणी ॥९५॥
*जगत्-मोहन —जगत् को मोहने वाले; कृष्ण —भगवान् कृष्ण; ताँहार —उनको; मोहिनी —मोहने वाली; अतएव —अतएव; समस्तेर —सभी की; परा —प्रमुख; ठाकुराणी —देवी।*


### अनुवाद
भगवान् कृष्ण जगत् को मोहित करते हैं, किन्तु श्री राधा उन्हें भी मोहित करती हैं। अतएव वे सारी देवियों में सर्वश्रेष्ठ हैं।


## Verse ad/4/96
राधा——पूर्ण-शक्ति, कृष्ण——पूर्ण-शक्तिमान् ।
दुइ वस्तु भेद नाइ, शास्त्र-परमाण ॥९६॥
*राधा —श्रीमती राधारानी; पूर्ण-शक्ति —पूर्ण शक्ति; कृष्ण —भगवान् कृष्ण; पूर्ण-शक्तिमान् —सारी शक्तियों के स्वामी; दुइ —दोनों; वस्तु —वस्तुएँ; भेद —अन्तर; नाइ —नहीं है; शास्त्र-परमाण —प्रामाणिक शास्त्रों का प्रमाण।*


### अनुवाद
श्री राधा पूर्ण शक्ति हैं और भगवान् कृष्ण पूर्ण शक्ति के स्वामी हैं। जैसाकि प्रामाणिक शास्त्रों का प्रमाण है, ये दोनों भिन्न नहीं हैं।


## Verse ad/4/97
मृगमद, तार गन्ध——यैछे अविच्छेद ।
अग्नि, ज्वालाते——यैछे कभु नाहि भेद ॥९७॥
*मृग-मद —कस्तूरी; तार —उसकी; गन्ध —सुगन्ध; यैछे —जैसे; अविच्छेद —अविच्छेद्य; अग्नि —अग्नि; ज्वालाते —तापमान; यैछे —जैसे; कभु —कोई; नाहि —नहीं है; भेद —अन्तर।*


### अनुवाद
जिस तरह कस्तूरी तथा उसकी सुगन्ध एक-दूसरे से पृथक् नहीं होते अथवा अग्नि और उसकी ऊष्मा अभिन्न हैं, उसी तरह वे (राधा तथा कृष्ण) अभिन्न हैं।


## Verse ad/4/98
राधा-कृष्ण ऐछे सदा एक-इ स्वरूप ।
लीला-रस आस्वादिते धरे दुइ-रूप ॥९८॥
*राधा-कृष्ण —राधा कृष्ण; ऐछे —इस प्रकार; सदा —सदा; एक-इ —एक; स्वरूप —स्वरूप; लीला-रस —लीला रस; आस्वादिते —आस्वादन के लिए; धरे —धारण करते हैं; दुइ-रूप —दो रूप।*


### अनुवाद
इस प्रकार राधा तथा कृष्ण एक हैं, फिर भी उन्होंने लीला-रस का आस्वादन करने के लिए दो रूप धारण कर रखे हैं।


## Verse ad/4/99-100
प्रेम-भक्ति शिखाइते आपने अवतरि ।
राधा-भाव-कान्ति दुइ अङ्गीकार करि’ ॥९९॥
श्री-कृष्ण-चैतन्य-रूपे कैल अवतार ।
एइ त’ पञ्चम श्लोकेर अर्थ परचार ॥१००॥
*प्रेम-भक्ति —भगवत् प्रेम में भक्ति; शिखाइते —सिखाने के लिए; आपने —स्वयं; अवतरि —अवतार लेना; राधा-भाव —श्रीमती राधारानी के भाव में; कान्ति —कान्ति; दुइ —दो; अङ्गीकार करि’ —स्वीकार किया; श्री-कृष्ण-चैतन्य —श्रीकृष्ण चैतन्य महाप्रभु के; रूपे —रूप में; कैल —लिया; अवतार —अवतार; एइ —यह; त’ —निश्चित रूप से; पञ्चम —पाँचवें; श्लोकेर —श्लोक का; अर्थ —अर्थ; परचार —व्याख्या की है।*


### अनुवाद
प्रेमाभक्ति का प्रचार करने के लिए कृष्ण श्री राधा के भाव तथा वर्ण (कान्ति) को लेकर श्रीकृष्ण चैतन्य के रूप में प्रकट हुए। इस प्रकार मैंने पाँचवे श्लोक के अर्थ की व्याख्या की है।


## Verse ad/4/101
षष्ठ श्लोकेर अर्थ करिते प्रकाश ।
प्रथमे कहिये सेइ श्लोकेर आभास ॥१०१॥
*षष्ठ —छठे; श्लोकेर —श्लोक का; अर्थ —अर्थ; करिते —करने के लिए; प्रकाश —व्याख्या करने; प्रथमे —पहले; कहिये —मैं कहूँगा; सेइ —वह; श्लोकेर —श्लोक के; आभास —आभास।*


### अनुवाद
छठे श्लोक की व्याख्या करने के लिए सर्वप्रथम मैं इसके अर्थ का संकेत दूँगा।


## Verse ad/4/102
अवतरि’ प्रभु प्रचारिल सङ्कीर्तन ।
एहो बाह्य हेतु, पूर्वे करियाछि सूचन ॥१०२॥
*अवतरि’ —अवतार लेकर; प्रभु —भगवान् ने; प्रचारिल —प्रचार किया; सङ्कीर्तन —पवित्र नाम का संकीर्तन; एहो —यह; बाह्य —बाह्य; हेतु —कारण; पूर्वे —पहले; करियाछि —मैंने दे दिया है; सूचन —सूचना, संकेत।*


### अनुवाद
भगवान् संकीर्तन का प्रचार करने के लिए अवतरित हुए। यह बाह्य प्रयोजन है, जैसाकि मैं पहले ही इंगित कर चुका हूँ।


## Verse ad/4/103
अवतारेर आर एक आछे मुख्य-बीज ।
रसिक-शेखर कृष्णेर सेइ कार्य निज ॥१०३॥
*अवतारेर —अवतार का; आर —दूसरा; एक —एक; आछे —है; मुख्य-बीज —मुख्य कारण; रसिक-शेखर —प्रेम रस के श्रेष्ठ भोक्ता; कृष्णेर —भगवान् कृष्ण का; सेइ —वह; कार्य —कार्य; निज —निजी, अपना।*


### अनुवाद
भगवान् कृष्ण के अवतार का एक प्रमुख कारण है। यह प्रेम-विनिमय के सर्वश्रेष्ठ भोक्ता के रूप में उनके अपने कार्यकलापों से उत्पन्न होता है।


## Verse ad/4/104
अति गूढ़ हेतु सेइ त्रि-विध प्रकार ।
दामोदर-स्वरूप हैते याहार प्रचार ॥१०४॥
*अति —बहुत; गूढ़ —गूढ़; हेतु —कारण; सेइ —वह; त्रि-विध —तीन; प्रकार —प्रकार; दामोदर-स्वरूप हैते —स्वरूप दामोदर से; याहार —जिसका; प्रचार —प्रचार।*


### अनुवाद
यह अत्यन्त गुह्य कारण तीन प्रकार का है। इसको स्वरूप दामोदर ने प्रकट किया है।


## Verse ad/4/105
स्वरूप-गोसाञि——प्रभुर अति अन्तरङ्ग ।
ताहाते जानेन प्रभुर ए-सब प्रसङ्ग ॥१०५॥
*स्वरूप-गोसाञि —स्वरूप दामोदर गोसांइ; प्रभुर —चैतन्य महाप्रभु के; अति —अत्यन्त; अन्तरङ्ग —विश्वस्त साथी; ताहाते —उससे; जानेन —वे जानते हैं; प्रभुर —चैतन्य महाप्रभु का; ए-सब —ये सब; प्रसङ्ग —प्रसंग।*


### अनुवाद
स्वरूप गोसांइ महाप्रभु के अत्यन्त अन्तरंग पार्षद हैं। अतएव वे इन सब प्रसंगों को भलीभाँति जानते हैं।..


### तात्पर्य
महाप्रभु के संन्यास ग्रहण करने के पूर्व नवद्वीप के निवासी पुरुषोत्तम भट्टाचार्य ने संन्यास आश्रम ग्रहण करना चाहा था। इसलिए वे घर छोड़कर बनारस चले गये, जहाँ उन्होंने एक मायावादी संन्यासी से ब्रह्मचर्य व्रत स्वीकार कर लिया। ब्रह्मचारी बनने के बाद उनका नाम श्री दामोदर स्वरूप पड़ा। उसके कुछ समय बाद उन्होंने संन्यास ग्रहण किये बिना ही बनारस छोड़ दिया और वे नीलाचल अर्थात् जगन्नाथपुरी आये, जहाँ श्री चैतन्य महाप्रभु रहते थे। वे चैतन्य महाप्रभु से वहाँ मिले और फिर उन्होंने उनकी सेवा में अपना जीवन अर्पित कर दिया। वे श्री चैतन्य महाप्रभु के सचिव तथा नित्य पार्षद बन गये। वे उपयुक्त भजन गाकर महाप्रभु की ह्लादिनी शक्ति को वर्धित करते रहते और ये भजन महाप्रभु को अत्यन्त प्रिय लगते थे। स्वरूप दामोदर चैतन्य महाप्रभु के गुप्त उद्देश्य को समझ सकते थे और उन्हीं की कृपा से महाप्रभु के सारे भक्त उनके वास्तविक प्रयोजन को समझ सके।

स्वरूप दामोदर की पहचान राधारानी के द्वितीय विस्तार, ललितादेवी के रूप में की गई है। किन्तु कवि कर्णपूर रचित प्रामाणिक गौर-गणोद्देश-दीपिका में स्वरूप दामोदर को गोलोक वृन्दावन में भगवान् की सेवा करने वाली विशाखा देवी बतलाया गया है। अतएव श्री स्वरूप दामोदर को राधारानी का प्रत्यक्ष विस्तार माना जाता है, जो भगवान् को राधारानी के भाव का अनुभव कराते हैं।


## Verse ad/4/106
राधिकार भाव-मूर्ति प्रभुर अन्तर ।
सेइ भावे सुख-दु:ख उठे निरन्तर ॥१०६॥
*राधिकार —श्रीमती राधारानी का; भाव-मूर्ति —भाव मूर्ति; प्रभुर —चैतन्य महाप्रभु का; अन्तर —हृदय; सेइ —वह; भावे —स्थिति में; सुख-दु:ख —सुख दु:ख; उठे —उठते हैं; निरन्तर —निरन्तर।*


### अनुवाद
चैतन्य महाप्रभु का हृदय श्रीमती राधिका के भावों की मूर्ति है। इस प्रकार उसमें हर्ष तथा पीड़ा की भावनाएँ निरन्तर उठती रहती हैं।


### तात्पर्य
चैतन्य महाप्रभु का हृदय श्रीमती राधारानी के भावों से परिपूर्ण था और उनका रूप उनसे मिलता-जुलता था। स्वरूप दामोदर ने उनके इस भाव को राधा-भावमूर्ति कहा है। जो भौतिक स्तर पर इन्द्रियतृप्ति में लगा हुआ है, वह राधा-भाव को नहीं समझ सकता है; किन्तु जो इन्द्रियतृप्ति के वेगों से मुक्त है, वह इसे समझ सकता है। राधा-भाव को गोस्वामियों से समझना चाहिए, क्योंकि वे ही इन्द्रियों के वास्तविक नियन्त्रक होते हैं। ऐसे प्रामाणिक स्रोतों से यह जाना जा सकता है कि श्रीमती राधारानी का भाव पाँच दिव्य रसों में सर्वश्रेष्ठ माधुर्य रस की चरम सिद्धि है और यह कृष्ण-प्रेम की परम पूर्णता है।

ये दिव्य व्यापार दो स्तरों पर समझे जा सकते हैं। एक उच्च स्तर कहलाता है और दूसरा अति उच्च स्तर कहलाता है। द्वारका में प्रदर्शित प्रेम-व्यापार उच्च स्तरीय हैं, जबकि अति उच्च स्तर वृन्दावन की लीलाओं के प्रदर्शन में प्राप्त हो पाता है। चैतन्य महाप्रभु का भाव निश्चित रूप से अति उच्च स्तरीय है।

शुद्ध भक्ति में संलग्न बुद्धिमान व्यक्ति श्री चैतन्य महाप्रभु के जीवन से समझ सकता है कि वे अपने हृदय में सदैव कृष्ण-वियोग का अनुभव करते थे। उसी वियोग में कभी-कभी उन्हें लगता था कि उन्हें कृष्ण मिल गये हैं और वे उनके साथ मिलन-सुख भोग रहे हैं। इस वियोग तथा मिलन की महत्ता विशिष्ट है। यदि कोई इसे जाने बिना भगवान् श्री चैतन्य के उच्च पद को समझने का प्रयास करता है, तो उसे अवश्य ही गलतफहमी होगी। सर्वप्रथम उसे पूर्णतया स्वरूपसिद्ध बनना होगा। अन्यथा वह भगवान् की पहचान नागर अर्थात् व्रजबालाओं के भोक्ता के रूप में करेगा और रसाभास की गलती कर बैठेगा।


## Verse ad/4/107
शेष-लीलाय प्रभुर कृष्ण-विरह-उन्माद ।
भ्रम-मय चेष्टा, आर प्रलाप-मय वाद ॥१०७॥
*शेष-लीलाय —अन्तिम लीलाओं में; प्रभुर —चैतन्य महाप्रभु की; कृष्ण-विरह —भगवान् कृष्ण के विरह से; उन्माद —उन्माद; भ्रम-मय —भ्रमित; चेष्टा —चेष्टाएँ; आर —और; प्रलाप-मय —प्रलापमय; वाद —बात।*


### अनुवाद
अपनी लीलाओं के अन्तिम भाग में श्री चैतन्य महाप्रभु भगवान् कृष्ण के वियोग के उन्माद से अभिभूत थे। वे भ्रान्तिपूर्ण कार्य बैठते थे और भ्रान्तचित्त होकर प्रलाप करते थे।


### तात्पर्य
श्री चैतन्य महाप्रभु भगवान् के विरह में भक्त की सर्वोच्च भावदशा को प्रकट करते थे। यह प्रदर्शन अलौकिक था, क्योंकि वे विरह भाव में परम पूर्ण थे। किन्तु भौतिकतावादी इसे नहीं समझ सकते। कभी-कभी भौतिकतावादी विद्वान उन्हें बीमार या पागल मानते हैं। उनकी समस्या यह है कि ऐसे लोग सदैव भौतिक इन्द्रियतृप्ति में लगे रहते हैं और भक्त तथा भगवान् के भावों को कभी नहीं समझ सकते। भौतिकतावादियों के विचार अत्यन्त गर्हित होते हैं। वे सोचते हैं कि वे दिखाई देने वाले स्थूल पदार्थों को अपनी इन्द्रियों द्वारा भोग सकते हैं और वे चैतन्य महाप्रभु के दिव्य आदान-प्रदान के लक्षणों के बारे में भी इसी तरह सोचते हैं। किन्तु महाप्रभु केवल तभी समझे जा सकते हैं, जब मनुष्य स्वरूप दामोदर जैसे गोस्वामियों की शिक्षाओं के आधार पर उन्हें समझने का प्रयास करे। नदीया-नागरियों जैसे तथाकथित भक्तों के वर्ग के सिद्धान्तों का अनुमोदन स्वरूप दामोदर या छ: गोस्वामियों जैसे प्रामाणिक अधिकारी विद्वानों द्वारा कभी भी नहीं किया जाता। गौरांग-नागरियों की धारणाएँ मात्र मनगढ़ंत कल्पनाएँ हैं और वे पूर्णतया मानसिक स्तर पर ही रहते हैं।


## Verse ad/4/108
राधिकार भाव यैछे उद्धव-दर्शने ।
सेइ भावे मत्त प्रभु रहे रात्रि-दिने ॥१०८॥
*राधिकार —श्रीमती राधारानी का; भाव —भाव; यैछे —जैसे; उद्धव-दर्शने —श्री उद्धव को देखने में; सेइ —वह; भावे —उस स्थिति में; मत्त —उन्माद में; प्रभु —चैतन्य महाप्रभु; रहे —रहते; रात्रि-दिने —दिन रात।*


### अनुवाद
जिस प्रकार उद्धव को देखकर राधिका पागल सी हो गई थीं, उसी तरह श्री चैतन्य महाप्रभु विरह के उन्माद से रात-दिन अभिभूत रहते थे।


### तात्पर्य
श्री चैतन्य महाप्रभु के चरणकमलों की शरण लेने वाले समझ सकते हैं कि उनकी (चैतन्य महाप्रभु की) भगवान् कृष्ण की विरह भाव में की जाने वाल आराधना की जो विधि है, वही भगवान् की असली पूजा है। जब विरह की भावनाएँ अत्यन्त तीव्र हो उठती हैं, तभी श्रीकृष्ण-मिलन की अवस्था प्राप्त हो पाती है।

सहजिया जैसे तथाकथित भक्त सस्ती कल्पना करते हैं कि वे वृन्दावन में कृष्ण से मिल रहे हैं। ऐसी कल्पना भले ही लाभप्रद हो, किन्तु कृष्ण से वास्तविक मिलन श्री चैतन्य महाप्रभु द्वारा सिखाये गये विरह-भाव द्वारा ही सम्भव है।


## Verse ad/4/109
रात्रे प्रलाप करे स्वरूपेर कण्ठ धरि’ ।
आवेशे आपन भाव कहये उघाड़ि’ ॥१०९॥
*रात्रे —रात को; प्रलाप —प्रलाप; करे —करते; स्वरूपेर —स्वरूप दामोदर के; कण्ठ धरि’ —गले लगकर; आवेशे —आवेश में; आपन —अपना; भाव —भाव; कहये —कहते हैं; उघाड़ि’ —प्रचुर।*


### अनुवाद
रात में वे स्वरूप दामोदर के गले में अपनी बाँहें डालकर शोक में प्रलाप करते थे। वे आवेश में आकर अपने हृदय की बात कह देते थे।


## Verse ad/4/110
यबे येइ भाव उठे प्रभुर अन्तर ।
सेइ गीति-श्लोके सुख देन दामोदर ॥११०॥
*यबे —जब; येइ —वह; भाव —भाव; उठे —उठता है; प्रभुर —चैतन्य महाप्रभु के; अन्तर —हृदय में; सेइ —वह; गीति —गीत से; श्लोके —या श्लोक से; सुख —सुख; देन —देता है; दामोदर —स्वरूप दामोदर।*


### अनुवाद
जब उनके हृदय में कोई विशेष भाव उठता था, तब स्वरूप दामोदर उसी तरह का गीत गाकर या श्लोक सुनाकर उन्हें सन्तुष्ट करते थे।


## Verse ad/4/111
एबे कार्य नाहि किछु ए-सब विचारे ।
आगे इहा विवरिब करिया विस्तारे ॥१११॥
*एबे —अब; कार्य —कार्य; नाहि —नहीं है; किछु —कोई; ए-सब —ये सब; विचारे —विचार में; आगे —आगे; इहा —यह; विवरिब —मैं वर्णन करूँगा; करिया —करके; विस्तारे —विस्तार में।*


### अनुवाद
अभी इन लीलाओं का विश्लेषण करना आवश्यक नहीं है। मैं इन सबको आगे चलकर विस्तार से बतलाऊँगा।


## Verse ad/4/112
पूर्वे व्रजे कृष्णेर त्रि-विध वयो-धर्म ।
कौमार, पौगण्ड, आर कैशोर अतिमर्म ॥११२॥
*पूर्वे —पहले; व्रजे —व्रज में; कृष्णेर —भगवान् कृष्ण का; त्रि-विध —तीन प्रकार; वय:-धर्म —आयु के लक्षण; कौमार —कुमारावस्था; पौगण्ड —पौगण्ड; आर —और; कैशोर —किशोरावस्था; अति-मर्म —अति मर्म, विशेषतया।*


### अनुवाद
पूर्व में भगवान् कृष्ण ने व्रज में तीन अवस्थाओं—कौमार, पौगण्ड तथा कैशोर—का प्रदर्शन किया। इनमें से उनकी किशोर अवस्था विशेष रूप से महत्त्वपूर्ण है।


## Verse ad/4/113
वात्सल्य-आवेशे कैल कौमार सफल ।
पौगण्ड सफल कैल लञा सखावल ॥११३॥
*वात्सल्य —वात्सल्य प्रेम के; आवेशे —आवेश में; कैल —किया; कौमार —कौमार, बचपन; स-फल —सफल; पौगण्ड —पौगण्ड, लड़कपन; स-फल —सफल; कैल —किया; लञा —साथ ले जाते हुए; सखा-आवल —मित्रगण।*


### अनुवाद
माता-पिता के स्नेह ने उनकी कौमार अवस्था (बचपन) को सफल बनाया। उनकी पौगण्ड अवस्था अपने मित्रों के साथ सफल बनी।


## Verse ad/4/114
राधिकादि लञा कैल रासादि-विलास ।
वाञ्छा भरि’ आस्वादिल रसेर निर्यास ॥११४॥
*राधिका-आदि —श्रीमती राधारानी तथा अन्य गोपियाँ; लञा —साथ लेकर; कैल —किया; रास-आदि —रासनृत्य आदि; विलास —लीलाएँ; वाञ्छा भरि’ —इच्छा पूर्ति; आस्वादिल —उन्होंने आस्वाद लिया; रसेर —रस का; निर्यास —सार।*


### अनुवाद
युवावस्था (किशोरावस्था) में उन्होंने श्रीमती राधिका तथा अन्य गोपियों के साथ रासनृत्य आदि लीलाओं में अपनी इच्छापूर्ति करते हुए रस के सार का आस्वादन किया।


## Verse ad/4/115
कैशोर-वयसे काम, जगत्सकल ।
रासादि-लीलाय तिन करिल सफल ॥११५॥
*कैशोर-वयसे —किशोरावस्था में; काम —माधुर्य प्रेम; जगत्-सकल —सारे जगत् में; रास-आदि —रास आदि; लीलाय —लीलाओं से; तिन —तीन; करिल —किया; स-फल —सफल।*


### अनुवाद
अपनी किशोरावस्था में भगवान् कृष्ण ने अपनी तीनों अवस्थाओं एवं सारे ब्रह्माण्ड को रासनृत्य जैसी माधुर्य-प्रेम की लीलाओं से सफल बनाया।


## Verse ad/4/116
सोऽपि कैशोरक-वयो मानयन्मधुसूदन: ।
रेमे स्त्री-रत्न-कूट-स्थ: क्षपासु क्षपिताहित: ॥११६॥
*स: —वे; अपि —विशेषतया; कैशोरक-वय: —किशोरावस्था; मानयन् —आदर करके; मधु-सूदन: —मधु असुर का वध करने वाले; रेमे —आनन्द लिया; स्त्री-रत्न —गोपियों का; कूट —समूह; स्थ: —स्थित; क्षपासु —शरद की रातों को; क्षपित-अहित: —जो संकटों को हरते हैं।*


### अनुवाद
‘‘भगवान् मधुसूदन ने शरदकालीन रातों में रत्नसदृश गोपियों के मध्य लीलाओं में अपनी किशोरावस्था का आनन्द लिया। इस तरह उन्होंने जगत् के समस्त दुर्भाग्य को दूर किया।’’


### तात्पर्य
यह श्लोक विष्णु पुराण (५.१३.६०) से लिया गया है।


## Verse ad/4/117
वाचा सूचित-शर्वरी-रति-कला-प्रागल्भ्यया राधिकां
व्रीड़ा-कुञ्चित-लोचनां विरचयन्नग्रे सखीनामसौ ।
तद्वक्षो-रुह-चित्र-केलि-मकरी-पाण्डित्य-पारं गत:
कैशोरं सफली-करोति कलयन्कुञ्जे विहारं हरि: ॥११७॥
*वाचा —वाणी से; सूचित —प्रकट करके; शर्वरी —रात की; रति —प्रेमपूर्ण लीलाएँ; कला —अंश, भाग; प्रागल्भ्यया —महत्त्व; राधिकाम् —श्रीमती राधारानी; व्रीड़ा —लज्जा से; कुञ्चित-लोचनाम् —अपने नेत्र बन्द करके; विरचयन् —करके; अग्रे —पहले; सखीनाम् —अपनी सखियों के; असौ —वह एक; तत् —उनके; वक्ष:-रुह —स्तनों पर; चित्र-केलि —विविध लीलाओं से; मकरी —मत्स्य के चित्र बनाने में; पाण्डित्य —कला निपुणता की; पारम् —सीमा; गत: —जो पहुँचे, जिन्होंने दिखाई; कैशोरम् —किशोरावस्था; स-फली-करोति —सफल करते हैं; कलयन् —करके; कुञ्जे —कुंजों में; विहारम् —लीलाएँ; हरि: —पूर्ण पुरुषोत्तम भगवान्।*


### अनुवाद
‘‘जब भगवान् कृष्ण ने श्रीमती राधारानी से विगत रात में उनके साथ रति-क्रीड़ा से सम्बन्धित शब्द उनकी सखियों के समक्ष कहे, तो लज्जा से उनकी आँखें बन्द हो गईं। उस समय उन्होंने उनके वक्षस्थल पर खिलवाड़ करते हुए मत्स्य के चित्र खींचने में चातुर्य की पराकाष्ठा का प्रदर्शन किया। इस तरह भगवान् हरि ने लताकुंज में राधा तथा उनकी सखियों के साथ लीलाएँ करके अपनी किशोरावस्था को सफल बनाया।’’


### तात्पर्य
यह श्लोक श्रील रूप गोस्वामी कृत भक्तिरसामृत-सिन्धु (२.१.२३१) से लिया गया है।


## Verse ad/4/118
हरिरेष न चेदवातरिष्यन्
मथुरायां मधुराक्षि राधिका च ।
अभविष्यदियं वृथा विसृष्टिर्
मकराङ्कस्तु विशेषतस्तदात्र ॥११८॥
*हरि: —भगवान् कृष्ण; एष: —यह; न —नहीं; चेत् —यदि; अवातरिष्यत् —अवतरित हुए होते; मथुरायाम् —मथुरा में; मधुर-अक्षि —हे सुन्दर नेत्रों वाली (पौर्णमासी); राधिका —श्रीमती राधिका; च —और; अभविष्यत् —होती; इयम् —यह; वृथा —वृथा; विसृष्टि: —सृष्टि; मकर-अङ्क: —प्रेम के देवता, कामदेव; तु —तब; विशेषत: —विशेषत:; तदा —तब; अत्र —इसमें।*


### अनुवाद
‘‘हे पौर्णमासी, यदि भगवान् हरि श्रीमती राधारानी सहित मथुरा में अवतरित न हुए होते, तो यह सारी सृष्टि और विशेषतया कामदेव, विफल हो गये होते।’’


### तात्पर्य
यह श्लोक श्रील रूप गोस्वामी कृत विदग्ध-माधव (७.३) में है, जिसे श्री वृन्दादेवी ने कहा था।


## Verse ad/4/119-120
एइ मत पूर्वे कृष्ण रसेर सदन ।
यद्यपि करिल रस-निर्यास-चर्वण ॥११९॥
तथापि नहिल तिन वाञ्छित पूरण ।
ताहा आस्वादिते यदि करिल यतन ॥१२०॥
*एइ मत —इस प्रकार; पूर्वे —पहले; कृष्ण —भगवान् कृष्ण; रसेर —रसका; सदन —आगार, संग्रह; यद्यपि —यद्यपि; करिल —किया; रस —रस का; निर्यास —सार; चर्वण —चर्वण; तथापि —तथापि; नहिल —नहीं था; तिन —तीन; वाञ्छित —वांछित इच्छाएँ; पूरण —पूरा करना; ताहा —वह; आस्वादिते —आस्वादन के लिए; यदि —यदि; करिल —किये थे; यतन —प्रयत्न।*


### अनुवाद
यद्यपि समस्त रसों के आगार भगवान् कृष्ण ने इस तरह से पहले ही प्रेम-रस के सार का चर्वण किया था, तो भी वे तीन इच्छाओं को पूरी करने में असमर्थ थे, यद्यपि उन्होंने उनका आस्वादन करने का प्रयास किया था।


## Verse ad/4/121
ताँहार प्रथम वाञ्छा करिये व्याख्यान ।
कृष्ण कहे,——‘आमि हइ रसेर निदान ॥१२१॥
*ताँहार —उनकी; प्रथम —पहली; वाञ्छा —इच्छा; करिये —मैं करता हूँ; व्याख्यान —व्याख्यान; कृष्ण —भगवान् कृष्ण; कहे —कहते हैं; आमि —मैं; हइ —हूँ; रसेर —रसका; निदान —मूल कारण।*


### अनुवाद
सर्वप्रथम मैं उनकी पहली इच्छा की व्याख्या करूँगा। कृष्ण कहते हैं, ‘‘मैं सारे रसों का मूल कारण हूँ।


## Verse ad/4/122
पूर्णानन्द-मय आमि चिन्मय पूर्ण-तत्त्व ।
राधिकार प्रेमे आमा कराय उन्मत्त ॥१२२॥
*पूर्ण-आनन्द-मय —पूर्ण आनन्द से निर्मित; आमि —मैं; चित्-मय —आध्यात्मिक; पूर्ण-तत्त्व —पूर्ण सत्य; राधिकार —श्रीमती राधारानी; प्रेमे —प्रेम; आमा —मुझे; कराय —करता है; उन्मत्त —उन्मत्त।*


### अनुवाद
‘‘मैं पूर्ण आध्यात्मिक सत्य हूँ और मैं पूर्ण आनन्द से युक्त हूँ, किन्तु श्रीमती राधारानी का प्रेम मुझे उन्मत्त कर देता है।


## Verse ad/4/123
ना जानि राधार प्रेमे आछे कत बल ।
ये बले आमारे करे सर्वदा विह्वल ॥१२३॥
*ना जानि —मैं नहीं जानता; राधार —श्रीमती राधारानी के; प्रेमे —प्रेम में; आछे —है; कत —कितना; बल —बल; ये —जो; बले —बल; आमारे —मुझे; करे —करता है; सर्वदा —सदा; विह्वल —विह्वल।*


### अनुवाद
‘‘मैं राधा के प्रेम की उस शक्ति को नहीं जानता, जिससे वह मुझे सर्वदा विह्वल बनाती है।


## Verse ad/4/124
राधिकार प्रेम——गुरु, आमि——शिष्य नट ।
सदा आमा नाना नृत्ये नाचाय उद्भट ॥१२४॥
*राधिकार —श्रीमती राधिका का; प्रेम —प्रेम; गुरु —गुरू; आमि —मैं; शिष्य —शिष्य; नट —नर्तक; सदा —सदा; आमा —मुझे; नाना —विविध; नृत्ये —नृत्यों का; नाचाय —नचाता है; उद्भट —अद्भुत।*


### अनुवाद
‘‘राधिका का प्रेम मेरा गुरु है और मैं उसका नर्तक शिष्य हूँ। उसका प्रेम मुझे विविध प्रकार के अभिनव नृत्य के लिए प्रेरित करता है।’’


## Verse ad/4/125
कस्माद्वृन्दे प्रिय-सखि हरे: पाद-मूलात्कुतोऽसौ
कुण्डारण्ये किमिह कुरुते नृत्य-शिक्षां गुरु: क: ।
तं त्वन्मूर्ति: प्रति-तरु-लतं दिग्विदिक्षु स्फुरन्ती
शैलूषीव भ्रमति परितो नर्तयन्ती स्व-पश्चात् ॥१२५॥
*कस्मात् —कहाँ से; वृन्दे —हे वृन्दा; प्रिया-सखि —हे प्रिय सखी; हरे: —भगवान् हरि के; पाद-मूलात् —चरणकमल से; कुत: —कहाँ; असौ —वे (भगवान् कृष्ण); कुण्ड-अरण्ये —राधाकुण्ड के तट पर वन में; किम् —क्या; इह —यहाँ; कुरुते —वे करते हैं; नृत्य-शिक्षाम् —नृत्य अभ्यास; गुरु: —गुरु; क: —जो; तम् —उनको; त्वत्-मूर्ति: —आपका रूप; प्रति-तरु-लतम् —प्रत्येक वृक्ष एवं लता पर; दिक्-विदिक्षु —सभी दिशाओं में; स्फुरन्ती —प्रकट होते हैं; शैलूषी —दक्ष नर्तक; इव —की भाँति; भ्रमति —घूमती है; परित: —चारों ओर; नर्तयन्ती —नचाती हैं; स्व-पश्चात् —अपने पीछे।*


### अनुवाद
‘‘हे प्यारी सखी वृन्दा, तुम कहाँ से आ रही हो?’’

‘‘मैं श्री हरि के चरणों से आ रही हूँ।’’

‘‘वे कहाँ हैं?’’

‘‘वे राधाकुण्ड के तट पर स्थित वनप्रदेश में हैं।’’

‘‘वे वहाँ क्या कर रहे हैं?’’

‘‘वे नृत्य सीख रहे हैं।’’

‘‘उनका गुरु कौन है?’’

‘‘राधा, तुम्हारी मूर्ति उन्हें पीछे पीछे नचा रही है और स्वयं एक चतुर नर्तकी की तरह हर वृक्ष तथा हर लता में सभी दिशाओं में अपने आपको प्रकट कर रही है।’’


### तात्पर्य
यह श्लोक कृष्णदास कविराज गोस्वामी कृत गोविन्द लीलामृत (८.७७) से लिया गया है।


## Verse ad/4/126
निज-प्रेमास्वादे मोर हय ये आह्लाद ।
ताहा ह’ते कोटि-गुण राधा-प्रेमास्वाद ॥१२६॥
*निज —अपने; प्रेम —प्रेम; आस्वादे —आस्वादन करने में; मोर —मेरा; हय —है; ये —जो कुछ; आह्लाद —आह्लाद; ताहा ह’ते —उसकी अपेक्षा; कोटि-गुण —कोटि गुणा अधिक; राधा —श्रीमती राधारानी का; प्रेम-आस्वाद —प्रेम आस्वादन।*


### अनुवाद
‘‘श्रीमती राधारानी के प्रति मेरे प्रेम के आस्वादन से मुझे जो भी आनन्द मिलता है, उससे वह मेरी अपेक्षा करोड़ गुना अधिक प्रेम का आस्वादन करती है।


## Verse ad/4/127
आमि यैछे परस्पर विरुद्ध-धर्माश्रय ।
राधा-प्रेम तैछे सदा विरुद्ध-धर्म-मय ॥१२७॥
*आमि —मैं; यैछे —जैसे; परस्पर —आपस में; विरुद्ध-धर्म —विरोधी तत्त्वों का; आश्रय —आश्रय; राधा-प्रेम —श्रीमती राधारानी का प्रेम; तैछे —वैसे ही; सदा —सदा; विरुद्ध-धर्म-मय —विरोधी तत्त्वोंवाला है।*


### अनुवाद
‘‘जिस प्रकार मैं समस्त परस्पर-विरोधी गुणों का आगार हूँ, उसी प्रकार राधा का प्रेम भी वैसे ही विरोधाभासों से सदैव पूर्ण रहता है।


## Verse ad/4/128
राधा-प्रेमा विभु——यार बाड़िते नाहि ठाञि ।
तथापि से क्षणे क्षणे बाड़ये सदाइ ॥१२८॥
*राधा-प्रेमा —श्रीमती राधारानी का प्रेम; विभु —सर्वव्यापक; यार —जिसका; बाड़िते —बढ़ने का; नाहि —नहीं है; ठाञि —स्थान; तथापि —तथापि; से —वह; क्षणे क्षणे —प्रतिक्षण; बाड़ये —बढ़ता है; सदाइ —सदा।*


### अनुवाद
‘‘राधा का प्रेम सर्वव्यापी है, उसमें विस्तार की कोई गुंजाईश नहीं है। फिर भी वह निरन्तर बढ़ता रहता है।


## Verse ad/4/129
याहा वइ गुरु वस्तु नाहि सुनिश्चित ।
तथापि गुरुर धर्म गौरव-वर्जित ॥१२९॥
*याहा —जो; वइ —अतिरिक्त; गुरु —बड़ी; वस्तु —वस्तु; नाहि —नहीं है; सुनिश्चित —सुनिश्चित; तथापि —तथापि; गुरुर —महत्त्व का; धर्म —लक्षण; गौरव-वर्जित —अभिमान रहित।*


### अनुवाद
‘‘निश्चित रूप से उसके प्रेम से बढ़कर कुछ भी नहीं है। लेकिन उसका प्रेम गर्व से रहित है। यह उसकी महानता का सूचक है।


## Verse ad/4/130
याहा हैते सुनिर्मल द्वितीय नाहि आर ।
तथापि सर्वदा वाम्य-वक्र-व्यवहार ॥१३०॥
*याहा हैते —जिसकी अपेक्षा; सु-निर्मल —अत्यन्त निर्मल; द्वितीय —दूसरा; नाहि —नहीं है; आर —अन्य; तथापि —तथापि; सर्वदा —सदा; वाम्य —विकृत; वक्र —टेढ़ा; व्यवहार —व्यवहार।*


### अनुवाद
‘‘उसके प्रेम से बढ़कर शुद्ध कुछ भी नहीं है। किन्तु उसका आचरण सदैव प्रतिकूल एवं वक्र रहता है।’’


## Verse ad/4/131
विभुरपि कलयन्सदाभिवृद्धिं
गुरुरपि गौरव-चर्यया विहीन: ।
मुहुरुपचित-वक्रिमापि शुद्धो
जयति मुर-द्विषि राधिकानुराग: ॥१३१॥
*विभु: —सर्वव्यापक; अपि —यद्यपि; कलयन् —बताया; सदा —सदा; अभिवृद्धिम् —अभिवृद्धि; गुरु: —महत्त्वपूर्ण; अपि —यद्यपि; गौरव-चर्यया विहीन: —अभिमानमय आचरण से विहीन; मुहु: —बारम्बार; उपचित —बढ़ा हुआ; वक्रिमा —द्विविधता, कपट; अपि —यद्यपि; शुद्ध: —शुद्ध; जयति —जय हो; मुर-द्विषि —मुरासुर के शत्रु, कृष्ण के लिए; राधिका —श्रीमती राधारानी का; अनुराग: —प्रेम।*


### अनुवाद
‘‘मुर असुर के शत्रु कृष्ण के लिए राधा के प्रेम की जय हो! यद्यपि वह सर्वव्यापी है, किन्तु वह प्रतिक्षण बढ़ता जाता है। यद्यपि वह महत्त्वपूर्ण है, किन्तु वह गर्व से विहीन है। यद्यपि वह शुद्ध है, किन्तु सदैव कपट से भरा रहता है।’’


### तात्पर्य
यह श्लोक श्रील रूप गोस्वामी कृत दान-केलि-कौमुदी (२)से लिया गया है।


## Verse ad/4/132
सेइ प्रेमार श्री-राधिका परम ‘आश्रय’ ।
सेइ प्रेमार आमि हइ केवल ‘विषय’ ॥१३२॥
*सेइ —वह; प्रेमार —प्रेम की; श्री-राधिका —श्रीमती राधारानी; परम —परम; आश्रय —आश्रय; सेइ —वह; प्रेमार —प्रेम का; आमि —मैं; हइ —हूँ; केवल —केवल; विषय —विषय।*


### अनुवाद
‘‘श्री राधिका उसी प्रेम की परम आश्रय हैं और मैं उसका एकमात्र विषय हूँ।’’


## Verse ad/4/133
विषय-जातीय सुख आमार आस्वाद ।
आमा हैते कोटि-गुण आश्रयेर आह्लाद ॥१३३॥
*विषय जातीय —विषय से सम्बन्धित; सुख —सुख; आमार —मेरा; आस्वाद —आस्वादन; आमा हैते —मेरी अपेक्षा; कोटि-गुण —करोड़ गुना अधिक; आश्रयेर —आश्रय के; आह्लाद —आह्लाद।*


### अनुवाद
‘‘मैं उस आनन्द का आस्वादन करता हूँ, जो प्रेम के विषय के लिए सर्वथा उपयुक्त है। किन्तु उस प्रेम की आश्रय राधा का आनन्द करोड़ गुना अधिक है।


## Verse ad/4/134
आश्रय-जातिय सुख पाइते मन धाय ।
यत्ने आस्वादिते नारि, कि करि उपाय ॥१३४॥
*आश्रय-जातीय —आश्रय से सम्बन्धित; सुख —सुख; पाइते —पाने के लिए; मन —मन; धाय —पीछा करता है; यत्ने —यत्न से; आस्वादिते —आस्वादन करने के लिए; नारि —मैं अक्षम हूँ; कि —क्या; करि —मैं करूँ; उपाय —उपाय।*


### अनुवाद
‘‘मेरा मन आश्रय द्वारा अनुभव किये जाने वाले आनन्द का आस्वादन करने के लिए दौड़ रहा है, किन्तु मैं सारे प्रयत्नों के बावजूद भी उसका आस्वादन नहीं कर सकता। मैं उसका आस्वादन कैसे करूँ?’’


## Verse ad/4/135
कभु यदि एइ प्रेमार हइये आश्रय ।
तबे एइ प्रेमानन्देर अनुभव हय ॥१३५॥
*कभु —सभी; यदि —यदि; एइ —यह; प्रेमार —प्रेम का; हइये —मैं हो जाता हूँ; आश्रय —आश्रय; तबे —तब; एइ —यह; प्रेम-आनन्देर —प्रेमानन्द का; अनुभव —अनुभव; हय —होता है।*


### अनुवाद
‘‘यदि कभी मैं उस प्रेम का आश्रय बन पाऊँ, तभी मैं उस आनन्द का आस्वादन कर सकता हूँ।’’


### तात्पर्य
विषय तथा आश्रय कृष्ण तथा उनके भक्त के बीच आदान-प्रदान सम्बन्धी दो महत्त्वपूर्ण शब्द हैं। भक्त आश्रय कहलाता है और उसके प्रियपात्र कृष्ण विषय कहलाते हैं। आश्रय तथा विषय के मध्य होने वाले प्रेम-विनिमय में अनेक अवयव निहित रहते हैं, जो विभाव, अनुभाव, सात्त्विक तथा व्यभिचारी कहलाते हैं। विभाव के दो उपविभाग किये गये हैं— आलम्बन तथा उद्दीपन। आलम्बन के भी दो विभाग किये जा सकते हैं— आश्रय तथा विषय। राधा तथा कृष्ण के प्रेम-व्यापार में राधारानी आश्रय हैं और कृष्ण विषय हैं। भगवान् की दिव्य चेतना उनसे कहती है, ‘‘मैं कृष्ण हूँ और मैं विषय के रूप में आनन्द का अनुभव करता हूँ। आश्रय रूपा राधारानी द्वारा आस्वादित आनन्द मेरे द्वारा अनुभव किये जा रहे आनन्द से अनेक गुना अधिक है।’’ इसीलिए आश्रय की कोटि का आनन्द अनुभव करने के लिए कृष्ण श्री चैतन्य महाप्रभु के रूप में प्रकट हुए।


## Verse ad/4/136
एत चिन्ति’ रहे कृष्ण परम-कौतुकी ।
हृदये बाड़ये प्रेम-लोभ धक्धकि ॥१३६॥
*एत चिन्ति’ —यह सोचकर; रहे —रहते हैं; कृष्ण —भगवान् कृष्ण; परम-कौतुकी —अत्यन्त उत्सुक; हृदये —हृदय में; बाड़ये —बढ़ता है; प्रेम-लोभ —प्रेम के लिए तीव्र इच्छा; धक्धकि —धधकती।*


### अनुवाद
इस प्रकार से सोचते हुए भगवान् कृष्ण उस प्रेम का आस्वादन करने के लिए उत्सुक थे। उस प्रेम का आस्वादन करने की उत्कट इच्छा उनके हृदय में अग्नि के समान प्रज्ज्वलित होने लगी।


## Verse ad/4/137
एइ एक, शुन आर लोभेर प्रकार ।
स्व-माधुर्य देखि’ कृष्ण करेन विचार ॥१३७॥
*एइ —यह; एक —एक; शुन —कृपया सुनो; आर —अन्य; लोभेर —उत्कट इच्छा का; प्रकार —प्रकार; स्व-माधुर्य —अपना माधुर्य; देखि’ —देखकर; कृष्ण —भगवान् कृष्ण; करेन —करते हैं; विचार —विचार।*


### अनुवाद
यह एक इच्छा है। अब कृपया दूसरी इच्छा के बारे में सुनें। अपना खुद का सौन्दर्य देखकर भगवान् कृष्ण विचार करने लगे।


## Verse ad/4/138
अद्भुत, अनन्त, पूर्ण मोर मधुरिमा ।
त्रि-जगते इहार केह नाहि पाय सीमा ॥१३८॥
*अद्भुत —अद्भुत; अनन्त —अनन्त; पूर्ण —पूर्ण; मोर —मेरी; मधुरिमा —मिठास; त्रि-जगते —तीनों भुवनों में; इहार —इसकी; केह —कोई; नाहि —नहीं; पाय —पाता है; सीमा —सीमा।*


### अनुवाद
‘‘मेरी माधुरी अद्भुत, अनन्त एवं पूर्ण है। तीनों लोकों में कोई इसकी सीमा नहीं पा सकता।


## Verse ad/4/139
एइ प्रेम-द्वारे नित्य राधिका एकलि ।
आमार माधुर्यामृत आस्वादे सकलि ॥१३९॥
*एइ —यह; प्रेम-द्वारे —प्रेम द्वारा; नित्य —सदा; राधिका —श्रीमती राधारानी; एकलि —अकेली; आमार —मुझे; माधुर्य-अमृत —माधुर्य-अमृत; आस्वादे —आस्वादन करती है; सकलि —सब।*


### अनुवाद
‘‘केवल राधिका अपने प्रेम-बल से मेरी माधुरी के सारे अमृत का आस्वादन करती है।


## Verse ad/4/140
यद्यपि निर्मल राधार सत्प्रेम-दर्पण ।
तथापि स्वच्छता तार बाढ़े क्षणे क्षण ॥१४०॥
*यद्यपि —यद्यपि; निर्मल —निर्मल; राधार —श्रीमती राधारानी का; सत्-प्रेम —वास्तविक प्रेम का; दर्पण —दर्पण; तथापि —तथापि; स्वच्छता —स्वच्छता; तार —उसका; बाढ़े —बढ़ता है; क्षणे क्षण —प्रतिक्षण।*


### अनुवाद
‘‘यद्यपि राधा का प्रेम दर्पण की तरह स्वच्छ है, किन्तु इसकी स्वच्छता प्रतिक्षण बढ़ती जाती है।


## Verse ad/4/141
आमार माधुर्य नाहि बाढि़ते अवकाशे ।
ए-दर्पणेर आगे नव नव रूपे भासे ॥१४१॥
*आमार —मेरा; माधुर्य —माधुर्य; नाहि —नहीं; बाढि़ते —बढ़ाने के लिए; अवकाशे —अवसर; ए-दर्पणेर आगे —इस दर्पण के सामने; नव नव —नये नये; रूपे —रूप में; भासे —चमकता है।*


### अनुवाद
‘‘मेरे माधुर्य में विस्तार की सम्भावना नहीं है, किन्तु उस दर्पण के समक्ष यह नित्य-नवीन सौन्दर्य के साथ चमकता है।


## Verse ad/4/142
मन्माधुर्य राधार प्रेम——दोंहे होड़ करि’ ।
क्षणे क्षणे बाड़े दोंहे, केह नाहि हारि ॥१४२॥
*मत्-माधुर्य —मेरा माधुर्य; राधार —श्रीमती राधारानी का; प्रेम —प्रेम; दोंहे —दोनों इकठ्ठे; होड़ करि’ —चुनौती देते हुए; क्षणे क्षणे —प्रतिक्षण; बाड़े —बढ़ते हैं; दोंहे —दोनों; केह नाहि —कोई नहीं; हारि —पराजित होते हैं।*


### अनुवाद
‘‘मेरे माधुर्य एवं राधा के प्रेम-रूपी दर्पण के बीच निरन्तर स्पर्धा चलती रहती है। वे दोनों बढ़ते जाते हैं, किन्तु उनमें से कोई हारना नहीं जानता।


## Verse ad/4/143
आमार माधुर्य नित्य नव नव हय ।
स्व-स्व-प्रेम-अनुरूप भक्ते आस्वादय ॥१४३॥
*आमार —मेरा; माधुर्य —माधुर्य; नित्य —नित्य; नव नव —नया नया; हय —होता है; स्व-स्व-प्रेम-अनुरूप —अपने अपने प्रेम के अनुसार; भक्ते —भक्त; आस्वादय —आस्वादन करता है।*


### अनुवाद
‘‘मेरा माधुर्य दिन-प्रतिदिन नवीन होता रहता है। भक्तगण अपने अपने प्रेम के अनुसार उसका आस्वादन करते हैं।


## Verse ad/4/144
दर्पणाद्ये देखि’ यदि आपन माधुरी ।
आस्वादिते हय लोभ, आस्वादिते नारि ॥१४४॥
*दर्पण-आद्ये —दर्पण से आरम्भ करके; देखि’ —देखकर; यदि —यदि; आपन —अपना; माधुरी —माधुर्य; आस्वादिते —आस्वादन करने हेतु; हय —है; लोभ —लोभ; आस्वादिते —आस्वादन करने के लिए; नारि —मैं सक्षम नहीं हूँ।*


### अनुवाद
‘‘यदि मैं अपने माधुर्य को दर्पण में देखता हूँ, तो उसका आस्वादन करने को मन करता है, किन्तु फिर भी मैं ऐसा नहीं कर सकता।


## Verse ad/4/145
विचार करिये यदि आस्वाद-उपाय ।
राधिका-स्वरूप हइते तबे मन धाय ॥१४५॥
*विचार —विचार; करिये —मैं करता हूँ; यदि —यदि; आस्वाद —आस्वादन करने के लिए; उपाय —उपाय; राधिका-स्वरूप —श्रीमती राधारानी की प्रकृति; हइते —होने के लिए; तबे —तब; मन —मन; धाय —पीछा करता है।*


### अनुवाद
‘‘यदि मैं उसका आस्वादन करने का उपाय सोचता हूँ, तो मैं राधिका के पद के लिए लालायित जान पड़ता हूँ।’’


### तात्पर्य
कृष्ण का आकर्षण अद्भुत एवं असीम है। कोई इसका अन्त नहीं पा सकता। केवल श्रीमती राधारानी अपने आश्रय पद से ऐसी व्यापकता का आस्वादन कर सकती हैं। श्रीमती राधारानी के दिव्य प्रेम का दर्पण पूर्णतया स्वच्छ रहता है, किन्तु कृष्ण को जानने की दिव्य विधि से यह स्वच्छतर एवं स्वच्छतम प्रतीत होता है। राधारानी के हृदय रूपी दर्पण में कृष्ण के दिव्य लक्षण अधिकाधिक नवीन एवं तरोताजा लगते हैं। दूसरे शब्दों में, कृष्ण का आकर्षण श्रीमती राधारानी को जानने के अनुपात में बढ़ता है। इनमें से प्रत्येक दूसरे का स्थान लेना चाहता है। दोनों में से कोई भी प्रेम की उत्कटता की वृद्धि में पराजित नहीं होना चाहता। श्रीमती राधारानी के क्रमश: बढ़ते हुए प्रेम-भाव को समझने की इच्छा से ही भगवान् कृष्ण श्री चैतन्य महाप्रभु के रूप में प्रकट हुए।


## Verse ad/4/146
अपरिकलित-पूर्व: कश्चमत्कार-कारी
स्फुरति मम गरीयानेष माधुर्य-पूर: ।
अयमहमपि हन्त प्रेक्ष्य यं लुब्ध-चेता:
सरभसमुपभोक्तुं कामये राधिकेव ॥१४६॥
*अपरिकलित —अनुभव नहीं किया; पूर्व: —पहले; क: —कौन; चमत्कार-कारी —चमत्कार करके; स्फुरति —प्रकट होता है; मम —मेरा; गरीयान् —अधिक बड़ा; एष: —यह; माधुर्य-पूर: —माधुर्य की अधिकता; अयम् —यह; अहम् —मैं; अपि —भी; हन्त —खेद है; प्रेक्ष्य —देखकर; यम् —जो; लुब्ध-चेता: —मेरा लुब्ध मन; सरभसम् —तीव्रता से; उपभोक्तुम् —भोग करने हेतु; कामये —इच्छा करता हूँ; राधिका इव —श्रीमती राधारानी की तरह।*


### अनुवाद
‘‘वह कौन है, जो मुझसे भी अधिक माधुर्य की प्रचुरता को प्रकट कर रहा है, जिसका इसके पूर्व कभी अनुभव नहीं किया गया और जो सबको आश्चर्य में डाल रहा है? हाय! मेरा मन इस सौन्दर्य को देखकर मोहग्रस्त हो गया है और मैं स्वयं तीव्रता से श्रीमती राधारानी की भाँति इसका उपभोग करना चाहता हूँ।’’


### तात्पर्य
यह श्लोक श्रील रूप गोस्वामी कृत ललित-माधव (८.३४) से लिया गया है। यह श्लोक भगवान् कृष्ण ने द्वारका के रत्नजटित फव्वारे में अपने ही सौन्दर्य का प्रतिबिम्ब देखने के बाद कहा था।


## Verse ad/4/147
कृष्ण-माधुर्येर एक स्वाभाविक बल ।
कृष्ण-आदि नर-नारी करये चञ्चल ॥१४७॥
*कृष्ण —भगवान् कृष्ण का; माधुर्येर —माधुर्य का; एक —एक; स्वाभाविक —स्वाभाविक; बल —बल; कृष्ण —भगवान् कृष्ण; आदि —समेत; नर-नारी —नर-नारी; करये —करता है; चञ्चल —चञ्चल।*


### अनुवाद
कृष्ण के सौन्दर्य में एक स्वाभाविक शक्ति है—यह स्वयं कृष्ण समेत सारे नर-नारियों के हृदयों को पुलकित कर देता है।


## Verse ad/4/148
श्रवणे, दर्शने आकर्षये सर्व-मन ।
आपना आस्वादिते कृष्ण करेन यतन ॥१४८॥
*श्रवणे —श्रवण में; दर्शने —देखने में; आकर्षये —आकर्षित करते हैं; सर्व-मन —सबके मनों को; आपना —स्वयं; आस्वादिते —आस्वादन लेने के लिए; कृष्ण —भगवान् कृष्ण; करेन —करते हैं; यतन —प्रयत्न।*


### अनुवाद
उनकी मधुर वाणी तथा बाँसुरी को सुनकर या उनके सौन्दर्य को देखकर सबके मन आकृष्ट हो जाते हैं। यहाँ तक कि स्वयं भगवान् कृष्ण भी उस माधुर्य का आस्वादन करने के लिए प्रयत्नशील होते हैं।


## Verse ad/4/149
ए माधुर्यामृत पान सदा येइ करे ।
तृष्णा-शान्ति नहे, तृष्णा बाढ़े निरन्तरे ॥१४९॥
*ए —यह; माधुर्य-अमृत —मधुरता का अमृत; पान —पीता है; सदा —सदा; येइ —वह व्यक्ति जो; करे —करता है; तृष्णा-शान्ति —प्यास की तृप्ति; नहे —नहीं है; तृष्णा —प्यास; बाढ़े —बढ़ती है; निरन्तरे —निरन्तर।*


### अनुवाद
जो व्यक्ति उस माधुरी के अमृत का निरन्तर पान करता है, उसकी तृष्णा (प्यास) कभी नहीं बुझती। बल्कि वह निरन्तर बढ़ती जाती है।


## Verse ad/4/150
अतृप्त हइया करे विधिर निन्दन ।
अविदग्ध विधि भाल ना जाने सृजन ॥१५०॥
*अतृप्त —अतृप्त; हइया —होकर; करे —करते हैं; विधिर —ब्रह्माजी की; निन्दन —निन्दा; अविदग्ध —अनुभवहीन; विधि —ब्रह्माजी; भाल —अच्छा; ना जाने —नहीं जानते; सृजन —सृजन।*


### अनुवाद
ऐसा व्यक्ति अतृप्त होने के कारण ब्रह्माजी की निन्दा यह कहकर करने लगता है कि उन्हें ठीक से सृजन कला नहीं आती, अपितु वे निपट अनुभवहीन हैं।


## Verse ad/4/151
कोटि नेत्र नाहि दिल, सबे दिल दुइ ।
ताहाते निमेष,——कृष्ण कि देखिब मुञि ॥१५१॥
*कोटि —करोड़; नेत्र —नेत्र; नाहि दिल —नहीं दिये; सबे —सबको; दिल —दिये; दुइ —दो; ताहाते —उसमें; निमेष —पलक झपकना; कृष्ण —भगवान् कृष्ण; कि —कैसे; देखिब —देखूंगी; मुञि —मैं।*


### अनुवाद
उन्होंने कृष्ण का सौन्दर्य देखने के लिए करोड़ों आँखें क्यों नहीं दीं। उन्होंने केवल दो आँखें दी हैं और वे भी पलक झपकती रहती हैं। तो भला मैं कृष्ण के सुन्दर मुख को कैसे देख सकूँगी?


## Verse ad/4/152
अटति यद्भवानह्नि काननं
त्रुटिर्युगायते त्वामपश्यताम् ।
कुटिल-कुन्तलं श्री-मुखं च ते
जड़ उदीक्षतां पक्ष्म-कृद्दृशाम् ॥१५२॥
*अटति —जाते हैं; यत् —जब; भवान् —आप; अह्नि —दिन में; काननम् —वन को; त्रुटि: —आधा क्षण; युगायते —युग की भाँति प्रतीत होता है; त्वाम् —आपको; अपश्यताम् —जो नहीं देखते उनका; कुटिल-कुन्तलम् —धुंधराले बाल के सजे हुए; श्री-मुखम् —सुन्दर मुख; च —तथा; ते —आपका; जड़: —मूर्ख; उदीक्षताम् —देखते हुए; पक्ष्म-कृत् —पलकों को बनाने वाला; दृशाम् —आँखों की।*


### अनुवाद
(गोपियों ने कहा:) ‘‘हे कृष्ण! जब आप दिन में वन में चले जाते हैं और हम आपके सुन्दर घुँघराले बालों से घिरे मधुर मुखमंडल को नहीं देखतीं, तो हमारे लिए आधा क्षण भी एक युग के समान बन जाता है। तब हम उस स्रष्टा को निरा मूर्ख मानती हैं, जिसने हमारी उन आँखों के ऊपर पलकें बना दी हैं, जिनसे हम आपको देखती हैं।’’


### तात्पर्य
यह श्लोक श्रीमद्भागवत (१०.३१.१५) में आया है और गोपियों की उक्ति के रूप में है।


## Verse ad/4/153
गोप्यश्च कृष्णमुपलभ्य चिरादभीष्टं
यत्प्रेक्षणे दृशिषु पक्ष्म-कृतं शपन्ति ।
दृग्भिर्हृदी-कृतमलं परिरभ्य सर्वास्
तद्भावमापुरपि नित्य-युजां दुरापम् ॥१५३॥
*गोप्य: —गोपियाँ; च —तथा; कृष्णम् —भगवान् कृष्ण; उपलभ्य —देखकर; चिरात् —बहुत समय के बाद; अभीष्टम् —इच्छित वस्तु; यत्-प्रेक्षणे —जिनको देखने में; दृशिषु —आँखों में; पक्ष्म-कृतम् —पलकों को बनाने वाला; शपन्ति —शाप; दृग्भि: —आँखों से; हृदी कृतम् —जो हृदयों में प्रवेश कर गई; अलम् —पर्याप्त; परिरभ्य —आलिंगन करके; सर्वा: —सभी; तत्-भावम् —प्रसन्नता की उस दशा को; आपु: —प्राप्त किया; अपि —यद्यपि; नित्य-युजाम् —सिद्ध योगियों द्वारा; दुरापम् —पाने में कठिन।*


### अनुवाद
‘‘गोपियों ने दीर्घकालीन विछोह के बाद अपने प्रिय कृष्ण को कुरुक्षेत्र में देखा। उन्होंने अपने नेत्रों के माध्यम से अपने हृदयों में उन्हें प्राप्त किया और उनका आलिंगन किया। उन्हें इतना उत्कट हर्ष हुआ कि सिद्ध योगियों को भी ऐसा हर्ष प्राप्त नहीं हो सकता। गोपियाँ स्रष्टा को यह कहकर कोसने लगीं कि उसने पलकें क्यों बनाईं, जो उनके देखने में बाधक बन रही हैं।’’


### तात्पर्य
यह श्लोक श्रीमद्भागवत (१०.८२.३९) से लिया गया है।


## Verse ad/4/154
कृष्णावलोकन विना नेत्र फल नाहि आन ।
येइ जन कृष्ण देखे, सेइ भाग्यवान् ॥१५४॥
*कृष्ण —भगवान् कृष्ण; अवलोकन —देखना; विना —बिना; नेत्र —नेत्र; फल —फल; नाहि —नहीं; आन —अन्य; येइ —जो; जन —व्यक्ति; कृष्ण —भगवान् कृष्ण; देखे —देखता है; सेइ —वह; भाग्यवान् —भाग्यवान्।*


### अनुवाद
कृष्ण के दर्शन के अतिरिक्त नेत्रों के लिए कोई दूसरी पूर्णता नहीं है। जो भी उनका दर्शन पाता है, वह सचमुच परम भाग्यशाली है।


## Verse ad/4/155
अक्षण्वतां फलमिदं न परं विदाम:
सख्य: पशूननुविवेशयतोर्वयस्यै: ।
वक्त्रं व्रजेश-सुतयोरनुवेणु-जुष्टं
यैर्वा निपीतमनुरक्त-कटाक्ष-मोक्षम् ॥१५५॥
*अक्षण्वताम् —आँख वालों का; फलम् —फल; इदम् —यह; न —नहीं; परम् —अन्य; विदाम: —हम जानते हैं; सख्य: —हे सखियों; पशून् —गौएँ; अनुविवेशयतो: —एक जंगल से दूसरे जंगल में ले जाना; वयस्यै: —उसी आयु की अपने सखाओं के साथ; वक्त्रम् —मुख; व्रज-ईश —महाराज नन्द; सुतयो: —दो पुत्रों का; अनुवेणु-जुष्टम् —बांसुरियाँ धारण किए हुए; यै: —जिससे; वा —अथवा; निपीतम् —आत्मसात् किए; अनुरक्त —प्रेम से; कट-अक्ष —कटाक्ष; मोक्षम् —छोड़ते हैं।*


### अनुवाद
(गोपियों ने कहा:) ‘‘हे सखियों, वे आँखें, जो महाराज नन्द के पुत्रों के सुन्दर मुखों का दर्शन करती हैं, निश्चय ही भाग्यशाली हैं। जैसे ही ये दोनों पुत्र (श्रीकृष्ण और बलराम) अपने सखाओं के साथ गायों को अपने आगे रखकर वन में प्रवेश करते हैं, वे अपने होंठों पर अपनी बाँसुरियाँ रख लेते हैं और वृन्दावन के निवासियों की ओर प्रेम-पूर्ण दृष्टिपात करते हैं। जिनके पास आँखें हैं, हमारे विचार में उनके लिए इससे बढ़कर कोई अन्य दर्शनीय वस्तु नहीं है।’’


### तात्पर्य
यदि कोई पर्याप्त भाग्यशाली है, तो वह गोपियों की भाँति कृष्ण को निरन्तर देख सकता है। ब्रह्म-संहिता में कहा गया है कि वे ऋषिगण जिनके नेत्रों में शुद्ध प्रेम का अंजन लगा हुआ है, श्यामसुन्दर (कृष्ण) के रूप को अपने हृदयों के भीतर निरन्तर देख सकते हैं। श्रीमद्भागवत (१०.२१.७) का यह श्लोक शरद ऋतु के आगमन पर गोपियों द्वारा गाया गया था।


## Verse ad/4/156
गोप्यस्तप: किमचरन् यदमुष्य रूपं
लावण्य-सारमसमोर्ध्वमनन्य-सिद्धम् ।
दृग्भि: पिबन्त्यनुसवाभिनवं दुरापम्
एकान्त-धाम यशस: श्रिय ऐश्वरस्य ॥१५६॥
*गोप्य: —गोपियों ने; तप: —तप; किम् —क्या; अचरन् —किया; यत् —जिससे; अमुष्य —ऐसे (भगवान् कृष्ण) का; रूपम् —रूप; लावण्य-सारम् —सुन्दरता का सार; असम-ऊर्ध्वम् —अद्वितीय, अतुलनीय; अनन्य-सिद्धम् —किसी और आभूषण से पूर्ण न किए जाने वाला, आत्मपूर्ण; दृग्भि: —नेत्रों से; पिबन्ति —वे पीती हैं; अनुसव-अभिनवम् —निरन्तर नवीन; दुरापम् —अप्राप्य; एकान्त-धाम —एक मात्र धाम; यशस: —यशस्वी; श्रिय: —सौन्दर्य का; ऐश्वरस्य —ऐश्वर्य युक्त।*


### अनुवाद
[मथुरा की स्त्रियों ने कहा:] ‘‘न जाने गोपियों ने कौन सा तप किया है? वे अपनी आँखों से भगवान् कृष्ण के स्वरूप के अमृत का निरन्तर पान करती हैं, जो लावण्य का सार है तथा जिसके बराबर या जिससे बढ़कर और कुछ नहीं है। यह लावण्य सौन्दर्य, यश तथा ऐश्वर्य का एकमात्र आश्रय है। यह स्वयं में सम्पूर्ण, चिर नवीन तथा अतीव विरल है।’’


### तात्पर्य
यह श्लोक श्रीमद्भागवत (१०.४४.१४) से लिया गया है। जब मथुरा की स्त्रियों ने कृष्ण तथा बलराम को कंस के अखाड़े में मुष्टिक तथा चाणूर नामक कंस के महान् मल्लों के साथ देखा, तो उन्होंने ऐसा कहा था।


## Verse ad/4/157
अपूर्व माधुरी कृष्णेर, अपूर्व तार बल ।
याहार श्रवणे मन हय टलमल ॥१५७॥
*अपूर्व —अपूर्व; माधुरी —मधुरता; कृष्णेर —भगवान् कृष्ण की; अपूर्व —अपूर्व; तार —उनका; बल —बल; याहार —जिसका; श्रवणे —सुनने में; मन —मन; हय —हो जाता है; टलमल —अस्थिर।*


### अनुवाद
भगवान् कृष्ण की माधुरी अद्वितीय है और उनका बल भी अद्वितीय है। ऐसी सुन्दरता के श्रवण मात्र से मन चंचल हो उठता है।


## Verse ad/4/158
कृष्णेर माधुर्ये कृष्णे उपजय लोभ ।
सम्यकास्वादिते नारे, मने रहे क्षोभ ॥१५८॥
*कृष्णेर —भगवान् कृष्ण का; माधुर्ये —माधुर्य में; कृष्णे —भगवान् कृष्ण में; उपजय —उठती हैं, उत्पन्न होती है; लोभ —उत्सुकता; सम्यक् —पूर्यारूपेण; आस्वादिते —आस्वादन करने के लिए; नारे —सक्षम नहीं; मने —मन में; रहे —रहता है; क्षोभ —क्षोभ, खेद।*


### अनुवाद
भगवान् कृष्ण का सौन्दर्य स्वयं उन्हें ही आकृष्ट करता है। किन्तु उसका पूर्णतया आनन्द न ले सकने के कारण उनका मन खिन्न बना रहता है।


## Verse ad/4/159
एइ त’ द्वितीय हेतुर कहिल विवरण ।
तृतीय हेतुर एबे शुनह लक्षण ॥१५९॥
*एइ —यह; त’ —निश्चित रूप से; द्वितीय —दूसरा; हेतुर —कारण का; कहिल —कहा गया है; विवरण —विवरण; तृतीय —तीसरे; हेतुर —कारण की; एबे —अब; शुनह —कृपया सुनो; लक्षण —लक्षण।*


### अनुवाद
यह उनकी द्वितीय इच्छा का विवरण है। अब मैं तीसरी इच्छा का वर्णन करता हूँ। कृपया ध्यान से सुनें।


## Verse ad/4/160
अत्यन्त-निगूढ़ एइ रसेर सिद्धान्त ।
स्वरूप-गोसाञि मात्र जानेन एकान्त ॥१६०॥
*अत्यन्त —अत्यन्त; निगूढ़ —गहरा; एइ —यह; रसेर —रस का; सिद्धान्त —सिद्धान्त, निष्कर्ष; स्वरूप-गोसाञि —स्वरूप दामोदर गोस्वामी; मात्र —मात्र; जानेन —जानते हैं; एकान्त —अधिक।*


### अनुवाद
रस का यह निष्कर्ष अत्यन्त गूढ़ है। एकमात्र स्वरूप दामोदर ही इसके विषय में ठीक से जानते हैं।


## Verse ad/4/161
येबा केह अन्य जाने, सेहो ताँहा हैते ।
चैतन्य-गोसाञिर तेंह अत्यन्त मर्म याते ॥१६१॥
*येबा —जो कोई; केह —कोई; अन्य —अन्य; जाने —जानता है; सेहो —वह; ताँहा हैते —उनसे, (स्वरूप दामोदर से); चैतन्य-गोसाञिर —चैतन्य महाप्रभु का; तेंह —वह; अत्यन्त —अत्यन्त; मर्म —मर्म, भेद; याते —चूँकि।*


### अनुवाद
यदि कोई अन्य व्यक्ति इसे जानने का दावा करता है, तो उसने उनसे ही सुना होगा, क्योंकि वे श्री चैतन्य महाप्रभु के अत्यन्त अन्तरंग पार्षद थे।


## Verse ad/4/162
गोपी-गणेर प्रेमेर ‘रूढ़-भाव’ नाम ।
विशुद्ध निर्मल प्रेम, कभु नहे काम ॥१६२॥
*गोपी-गणेर —गोपियों का; प्रेमेर —प्रेम का; रूढ़-भाव —रूढ़भाव; नाम —नामक; विशुद्ध —विशुद्ध; निर्मल —निर्मल; प्रेम —प्रेम; कभु —कभी भी; नहे —नहीं है; काम —कामवासना।*


### अनुवाद
गोपियों का प्रेम ‘रूढ़ भाव’ कहलाता है। यह विशुद्ध एवं निष्कलंक है। यह कभी भी कामवासना नहीं होता।


### तात्पर्य
जैसाकि पहले बताया जा चुका है, कृष्ण के साथ प्रेम-व्यापार के मामले में गोपियों का स्थान दिव्य है। उनका भाव रूढ-भाव कहलाता है। यद्यपि यह भौतिक कामवासना जैसा लगता है, किन्तु इसे संसारी कामवासना जैसा नहीं समझना चाहिए, क्योंकि यह शुद्ध तथा निर्मल भगवत्प्रेम है।


## Verse ad/4/163
प्रेमैव गोप-रामानां काम इत्यगमत्प्रथाम् ।
इत्युद्धवादयोऽप्येतं वाञ्छन्ति भगवत्प्रिया: ॥१६३॥
*प्रेम —प्रेम; एव —केवल; गोप-रामानाम् —व्रज की स्त्रीयों की; काम: —काम वासना; इति —जैसे; अगमत् —गई; प्रथाम् —प्रसिद्धि; इति —इस प्रकार; उद्धव-आदय: —श्री उद्धव आदि से लेकर; अपि —भी; एतम् —यह; वाञ्छन्ति —इच्छा करते हैं; भगवत्-प्रिया: —भगवान् के प्रिय भक्तगण।*


### अनुवाद
‘‘गोपियों का शुद्ध प्रेम ‘काम’ के नाम से विख्यात हो गया है। श्री उद्धव जैसे भगवान् के भक्त उस प्रेम का आस्वादन करने की इच्छा करते हैं।’’


### तात्पर्य
यह श्लोक भक्तिरसामृत-सिन्धु (१.२.२८५) से लिया गया है।


## Verse ad/4/164
काम, प्रेम,——दोंहाकार विभिन्न लक्षण ।
लौह आर हेम यैछे स्वरूपे विलक्षण ॥१६४॥
*काम —काम-वासना; प्रेम —प्रेम; दोंहाकार —दोनों का; विभिन्न —विभिन्न; लक्षण —लक्षण; लौह —लोहा; आर —और; हेम —सुवर्ण; यैछे —जैसे; स्वरूपे —स्वभाव में, स्वरूप में; विलक्षण —पृथक्।*


### अनुवाद
काम तथा प्रेम के लक्षण अलग अलग होते हैं, जिस प्रकार लोहे और सोने के स्वभाव भिन्न भिन्न होते हैं।


### तात्पर्य
व्यक्ति को कामवासना और शुद्ध-प्रेम के बीच अन्तर करने का प्रयत्न करना चाहिए, क्योंकि उनके बीच अत्यधिक भिन्नता होने के कारण वे अलग अलग श्रेणी के हैं। वे एक दूसरे से उसी प्रकार भिन्न हैं, जिस प्रकार लोहा सोने से भिन्न होता है।


## Verse ad/4/165
आत्मेन्द्रिय-प्रीति-वाञ्छा——तारे बलि ‘काम’ ।
कृष्णेन्द्रिय-प्रीति-इच्छा धरे ‘प्रेम’ नाम ॥१६५॥
*आत्म-इन्द्रिय-प्रीति —अपनी खुद की इन्द्रियों के आनन्द के लिए; वाञ्छा —इच्छा; तारे —उसको; बलि —मैं कहता हूँ; काम —काम वासना; कृष्ण-इन्द्रिय-प्रीति —भगवान् कृष्ण की इन्द्रियों के आनन्द हेतु; इच्छा —इच्छा; धरे —धारण करना, रखना; प्रेम —प्रेम; नाम —नाम।*


### अनुवाद
अपनी खुद की इन्द्रियों की तृप्ति करने की इच्छा ‘काम’ है, किन्तु कृष्ण की इन्द्रियों को तुष्ट करने की इच्छा ‘प्रेम’ है।


### तात्पर्य
प्रामाणिक शास्त्रों में शुद्ध प्रेम का वर्णन निम्न प्रकार से हुआ है:

‘‘यदि प्रेम-सम्बन्ध के ध्वंस होने का पर्याप्त कारण होने पर भी यह ध्वंस नहीं होता है, तो ऐसा घनिष्ठ प्रेम-सम्बन्ध शुद्ध कहलाता है।’’

आश्रित गोपियाँ कृष्ण से ऐसे ही शुद्ध प्रेम से बँधी थीं। उनके लिए इन्द्रियतृप्ति पर आधारित कामवासना का प्रश्न ही नहीं था। उनके जीवन का एकमात्र लक्ष्य सभी प्रकार से कृष्ण को सुखी बनाना था, भले ही उन्हें अपने स्वार्थों की बलि क्यों न देनी पड़े। उन्होंने एकमात्र भगवान् श्रीकृष्ण की तुष्टि के लिए अपने आत्माओं को समर्पित कर दिया था। गोपियों तथा कृष्ण के बीच रंचमात्र भी कामवासना नहीं थी।

श्रीचैतन्य-चरितामृत के लेखक बलपूर्वक कहते हैं कि कामवासना निजी इन्द्रिय-भोग का विषय है। वेदों में वर्णित सारे नियामक विधान जिनका सम्बन्ध लोकप्रियता, पितृत्व, धन आदि की इच्छाओं से है, इन्द्रियतृप्ति की विभिन्न अवस्थाएँ हैं। इन्द्रियतृप्ति का कार्य जन-हित, राष्ट्रीयता, धर्म, परोपकार, नैतिक नियम, बाइबिल के आदेश, स्वास्थ्य विषयक निर्देश, सकाम कर्म, लज्जा, सहिष्णुता, आत्म सुख, भौतिक बन्धन से मोक्ष, उन्नति, परिवार के प्रति स्नेह या सामाजिक बहिष्कार अथवा कानूनी दण्ड के बहाने किया जा सकता है, किन्तु ये सब इन्द्रियतृप्ति के उपविभाग ही हैं। ये सारे उत्तम कार्य मूलत: अपनी खुद की इन्द्रियतृप्ति के लिए सम्पन्न किये जाते हैं, क्योंकि इन बहुविज्ञापित नैतिक तथा धार्मिक नियमों को लागू करते समय कोई भी व्यक्ति अपने स्वार्थों की बलि नहीं दे सकता। किन्तु इन सबसे ऊपर एक दिव्य अवस्था होती है, जिसमें व्यक्ति अपने आपको परम भगवान् श्रीकृष्ण का सनातन सेवक मानता है। इस सेवाभाव में सम्पन्न किये जाने वाले सारे कार्य शुद्ध भगवत्प्रेम कहलाते हैं, क्योंकि वे श्रीकृष्ण की चरम इन्द्रियतृप्ति के लिए सम्पन्न किये जाते हैं। किन्तु जो भी कार्य फल-प्राप्ति के भोग के उद्देश्य से किया जाता है, वह इन्द्रियतृप्ति का कार्य कहलाता है। ऐसे कार्य कभी स्थूल रूप में तो कभी सूक्ष्म रूप में देखे जाते हैं।


## Verse ad/4/166
कामेर तात्पर्य——निज-सम्भोग केवल ।
कृष्ण-सुख-तात्पर्य-मात्र प्रेम त’ प्रबल ॥१६६॥
*कामेर —काम वासना का; तात्पर्य —तात्पर्य, प्रयोजन; निज —निज, अपनी; सम्भोग —संभोग; केवल —केवल; कृष्ण-सुख —भगवान् कृष्ण के सुख हेतु; तात्पर्य —तात्पर्य; मात्र —केवल; प्रेम —प्रेम; त’ —निश्चय ही; प्रबल —प्रबल।*


### अनुवाद
काम का लक्ष्य अपनी खुद की इन्द्रियों का भोग करना मात्र है। किन्तु प्रेम भगवान् कृष्ण के सुख (भोग) का ध्यान रखता है और इसलिए यह अत्यन्त शक्तिशाली होता है।


## Verse ad/4/167-169
लोक-धर्म, वेद-धर्म, देह-धर्म, कर्म ।
लज्जा, धैर्य, देह-सुख, आत्म-सुख-मर्म ॥१६७॥
दुस्त्यज आर्य-पथ, निज परिजन ।
स्व-जने करये यत ताड़न-भर्त्सन ॥१६८॥
सर्व-त्याग करि’ करे कृष्णेर भजन ।
कृष्ण-सुख-हेतु करे प्रेम-सेवन ॥१६९॥
*लोक-धर्म —लोक धर्म; वेद-धर्म —वेद धर्म, वेदों के आदेश; देह-धर्म —देह धर्म, शरीर की आवश्यकताएँ; कर्म —सकाम कर्म; लज्जा —लज्जा; धैर्य —धैर्य; देह-सुख —देह सुख; आत्म-सुख —आत्मसुख; मर्म —मर्म, सार; दुस्त्यज —त्यागने में कठिन; आर्य-पथ —वर्णाश्रम का मार्ग; निज —अपने; परिजन —परिवार जन; स्व-जने —अपना परिवार; करये —करते हैं; यत —सब; ताड़न —ताड़ना, सजा; भर्त्सन —डांट-डपट; सर्व-त्याग करि’ —सब कुछ त्यागकर; करे —करते हैं; कृष्णेर —भगवान् कृष्ण का; भजन —पूजा; कृष्ण-सुख-हेतु —भगवान् कृष्ण की प्रसन्नता के लिए; करे —करते हैं; प्रेम —प्रेम के कारण; सेवन —सेवा।*


### अनुवाद
सामाजिक रीतियाँ, शास्त्रीय आदेश, शारीरिक आवश्यकताएँ, सकाम कर्म, लज्जा, धैर्य, शारीरिक सुख, इन्द्रियतृप्ति तथा वर्णाश्रम-धर्म का वह मार्ग, जिसे छोड़ पाना कठिन है—गोपियों ने अपने परिवार के साथ साथ इन सबको त्याग दिया है और अपने परिजनों के दण्ड तथा फटकार को सहा है। यह सब उन्होंने भगवान् कृष्ण की सेवा के लिये किया। वे उनके (कृष्ण के) आनन्द के लिए उनकी प्रेममयी सेवा करती हैं।


## Verse ad/4/170
इहाके कहिये कृष्णे दृढ़ अनुराग ।
स्वच्छ धौत-वस्त्रे यैछे नाहि कोन दाग ॥१७०॥
*इहाके —यह; कहिये —मैं कहता हूँ; कृष्णे —भगवान् कृष्ण में; दृढ़ —दृढ़; अनुराग —प्रेम; स्वच्छ —स्वच्छ; धौत —निर्मल; वस्त्रे —वस्त्र में; यैछे —जैसे; नाहि —नहीं; कोन —कुछ; दाग —दाग।*


### अनुवाद
यह भगवान् कृष्ण के प्रति दृढ़ अनुराग कहलाता है। यह उसी तरह शुद्ध निष्कलंक है, जिस तरह दागरहित स्वच्छ वस्त्र।


### तात्पर्य
श्रीचैतन्य-चरितामृत के लेखक सबको इन्द्रियतृप्ति के कार्यों को त्यागने और गोपियों की तरह भगवान् की इच्छा के साथ पूरी तरह जुड़ जाने का उपदेश देते हैं। भगवद्गीता में भगवान् कृष्ण का यही आखरी उपदेश है। हमें भगवान् को प्रसन्न करने के लिए सब कुछ करने के लिए तैयार रहना चाहिए, यहाँ तक कि वैदिक सिद्धान्तों या नैतिक नियमों का उल्लंघन करने के लिए भी। भगवत्प्रेम का यही मानदण्ड है। शुद्ध भगवत्प्रेम में ऐसे कार्य उसी तरह निष्कलंक हैं, जिस तरह पूर्णरूपेण धुला सफेद कपड़ा। इस सम्बन्ध में श्रील भक्तिविनोद ठाकुर की चेतावनी है कि हर वस्तु के परित्याग के विचार का यह गलत अर्थ नहीं लगा लेना चाहिए कि शरीर तथा मन सम्बन्धी आवश्यक कर्तव्यों का त्याग भी कर देना चाहिए। ऐसे कर्तव्य इन्द्रियतृप्ति नहीं होते, यदि वे कृष्ण-सेवा के विचार से किये जाएँ।


## Verse ad/4/171
अतएव काम-प्रेमे बहुत अन्तर ।
काम——अन्ध-तम:, प्रेम——निर्मल भास्कर ॥१७१॥
*अतएव —अतएव; काम-प्रेमे —काम-वासना और प्रेम में; बहुत —बहुत; अन्तर —अन्तर; काम —काम-वासना; अन्ध-तम: —गहरा अँधेरा; प्रेम —प्रेम; निर्मल —निर्मल; भास्कर —सूर्य।*


### अनुवाद
अतएव काम तथा प्रेम बिल्कुल भिन्न होते हैं। काम घने अंधेरे की भाँति होता है, किन्तु प्रेम चमकते सूर्य के समान है।


## Verse ad/4/172
अतएव गोपी-गणेर नाहि काम-गन्ध ।
कृष्ण-सुख लागि मात्र, कृष्ण से सम्बन्ध ॥१७२॥
*अतएव —अतएव; गोपी-गणेर —गोपियों का; नाहि —नहीं; काम-गन्ध —तनिक वासना; कृष्ण-सुख —भगवान् कृष्ण के सुख; लागि —के लिए; मात्र —केवल; कृष्ण —भगवान् कृष्ण; से —वह; सम्बन्ध —सम्बन्ध।*


### अनुवाद
इस प्रकार गोपियों के प्रेम में काम की रंचमात्र भी गन्ध नहीं है। कृष्ण के साथ उनका सम्बन्ध एकमात्र उनके (कृष्ण के) सुख के लिए है।


## Verse ad/4/173
यत्ते सुजात-चरणाम्बुरुहं स्तनेषु
भीता: शनै: प्रिय दधीमहि कर्कशेषु ।
तेनाटवीमटसि तद्व्यथते न किं स्वित्
कूर्पादिभिर्भ्रमति धीर्भवदायुषां न: ॥१७३॥
*यत् —जो; ते —आपके; सुजात —बहुत कोमल; चरण-अम्बु-रुहम् —चरणकमल; स्तनेषु —स्तनों पर; भीता: —डरकर; शनै: —धीरे से; प्रिय —वे प्रिय; दधीमहि —हम रखती हैं; कर्कशेषु —कठोर, खुरदरा; तेन —उनके साथ; अटवीम् —मार्ग; अटसि —आप घूमते हैं; तत् —वे; व्यथते —कष्ट मिलता हैं, पीड़ा होती है; न —नहीं; किम् स्वित् —हम चकित होते हैं; कूर्प-आदिभि: —कङ्करों आदि से; भ्रमति —घूमते हैं; धी: —मन; भवत्-आयुषाम् —जिनके लिए आप ही जीवन हैं; न: —हमारा।*


### अनुवाद
‘‘हे प्रिय! आपके चरणकमल इतने कोमल हैं कि हम उन्हें अपने वक्षस्थलों पर डरती हुईं धीरे से रखती हैं कि कहीं आपके चरणों में चोट न लग जाये। हमारे प्राण एकमात्र आप पर आश्रित हैं। इसलिए हमारे मन इस आशंका से भरे रहते हैं कि आपके कोमल चरण जंगल के मार्ग पर चलते हुए कहीं कंकड़ों से क्षत-विक्षत न हो जाएँ।’’


### तात्पर्य
यह श्लोक श्रीमद्भागवत (१०.३१.१९) से लिया गया है, जिसे गोपियों ने तब कहा था, जब श्रीकृष्ण उन्हें रासलीला के बीच में ही छोड़कर चले गये थे।


## Verse ad/4/174
आत्म-सुख-दु:खे गोपीर नाहिक विचार ।
कृष्ण-सुख-हेतु चेष्टा मनो-व्यवहार ॥१७४॥
*आत्म-सुख-दु:खे —अपने सुख-दु:ख में; गोपीर —गोपियों का; नाहिक —नहीं; विचार —विचार; कृष्ण-सुख-हेतु —कृष्ण के सुख के लिए; चेष्टा —चेष्टा; मन: —मन का; व्यवहार —व्यवहार।*


### अनुवाद
गोपियाँ अपने खुद के सुख या दु:ख की तनिक भी परवाह नहीं करतीं। उनकी सारी शारीरिक तथा मानसिक चेष्टाएँ भगवान् कृष्ण को आनन्द पहुँचाने की दिशा में लगी रहती हैं।


## Verse ad/4/175
कृष्ण लागि’ आर सब करे परित्याग ।
कृष्ण-सुख-हेतु करे शुद्ध अनुराग ॥१७५॥
*कृष्ण लागि’ —भगवान् कृष्ण के लिए; आर —अन्य; सब —सब; करे —करते हैं; परित्याग —परित्याग करते हैं; कृष्ण-सुख-हेतु —भगवान् कृष्ण की प्रसन्नता हेतु; करे —करते हैं; शुद्ध —शुद्ध; अनुराग —आसक्ति।*


### अनुवाद
उन्होंने कृष्ण के लिए अपना सब कुछ त्याग दिया। कृष्ण को सुख देने के लिए उनमें शुद्ध अनुराग है।


## Verse ad/4/176
एवं मदर्थोज्झित-लोक-वेद-
स्वानां हि वो मय्यनुवृत्तयेऽबला: ।
मया परोक्षं भजता तिरोहितं
मासूयितुं मार्हथ तत्प्रियं प्रिया: ॥१७६॥
*एवम् —इस प्रकार; मत्-अर्थ —मेरे लिए; उज्झित —अस्वीकार किया; लोक —सार्वजनिक रीतिरिवाज; वेद —वैदिक आदेश; स्वानाम् —अपने परिवार; हि —निश्चित रूप से; व: —आपका; मयि —मुझे; अनुवृत्तये —आदर बढ़ाने के लिए; अबला: —हे नारियों; मया —मेरे द्वारा; परोक्षम् —परोक्ष; भजता —अनुग्रह करने के लिए; तिरोहितम् —दृष्टि से ओझल; मा —मुझे; असूयितुम् —अप्रसन्न होना; मा अर्हथ —आप इसके योग्य नहीं; तत् —इसलिए; प्रियम् —जो प्रिय है; प्रिया: —हे प्रिय गोपियों।*


### अनुवाद
‘‘मेरी प्रिय गोपियों, तुम सबने मेरे लिए सामाजिक रीतियों, शास्त्रीय आदेशों और अपने परिजनों का परित्याग किया है। मैं तुम्हारी एकाग्रता बढ़ाने के उद्देश्य से ही तुम लोगों के पीछे छिप गया था। चूँकि मैं तुम्हारे ही लाभ के लिए छिप गया था, अतएव तुम लोगों को मुझ पर अप्रसन्न नहीं होना चाहिए।’’


### तात्पर्य
यह श्लोक श्रीमद्भागवत (१०.३२.२१) का है जिसे भगवान् कृष्ण ने रासलीला क्षेत्र में लौटने पर कहा था।


## Verse ad/4/177
कृष्णेर प्रतिज्ञा एक आछे पूर्व हैते ।
ये यैछे भजे, कृष्ण तारे भजे तैछे ॥१७७॥
*कृष्णेर —भगवान् कृष्ण की; प्रतिज्ञा —प्रतिज्ञा; एक —एक; आछे —है; पूर्व हैते —पहले से ही; ये —जो भी; यैछे —जैसे; भजे —पूजा करता है; कृष्ण —भगवान् कृष्ण; तारे —उसको; भजे —आदान-प्रदान करते हैं; तैछे —वैसे।*


### अनुवाद
भगवान् कृष्ण ने पहले से वचन दे रखा है कि वे अपने भक्तों से उसी प्रकार से आदान-प्रदान करेंगे, जिस प्रकार से वे उनकी पूजा करेंगे।


## Verse ad/4/178
ये यथा मां प्रपद्यन्ते तांस्तथैव भजाम्यहम् ।
मम वर्त्मानुवर्तन्ते मनुष्या: पार्थ सर्वश: ॥१७८॥
*ये —वे जो; यथा —जैसे; माम् —मुझे; प्रपद्यन्ते —शरण में आते हैं; तान् —उनको; तथा —वैसे; एव —निश्चय ही; भजामि —पुरस्कार देता हूँ; अहम् —मैं; मम —मेरा; वर्त्म —पथ; अनुवर्तन्ते —अनुगमन करते हैं; मनुष्या: —मनुष्य; पार्थ —पार्थ; सर्वश: —सभी तरह से।*


### अनुवाद
‘‘हे पृथा-पुत्र, मेरे भक्त जिस किसी प्रकार से मेरी शरण में आते हैं, मैं उसी के अनुसार उन्हें पुरस्कार प्रदान करता हूँ। सारे व्यक्ति सभी तरह से मेरे मार्ग का अनुसरण करते हैं।’’


### तात्पर्य
कृष्ण कभी भी गोपियों के प्रति कृतघ्न नहीं हुए, क्योंकि जैसा वे भगवद्गीता के इस श्लोक (४.११) में अर्जुन के समक्ष घोषणा करते हैं, वे अपने भक्तों से उनके द्वारा की गई दिव्य प्रेमाभक्ति की मात्रा के अनुसार आदान-प्रदान करते हैं। हर व्यक्ति उस मार्ग का अनुसरण करता है, जो उन तक पहुँचता है, किन्तु उस मार्ग पर प्रगति की विभिन्न कोटियाँ हैं और अपनी प्रगति के अनुसार ही उसे भगवान् की अनुभूति हो पाती है। मार्ग एक है, किन्तु चरम लक्ष्य तक पहुँचने की प्रगति भिन्न-भिन्न होती है, अतएव इस लक्ष्य की अनुभूति—परम भगवान् की अनुभूति—का अनुपात भी भिन्न-भिन्न होता है। गोपियों को सर्वोच्च लक्ष्य प्राप्त हुआ और श्री चैतन्य महाप्रभु ने पुष्टि की है कि गोपियों द्वारा की जाने वाली भगवत्-पूजा की विधि से श्रेष्ठतर विधि अन्य कोई नहीं है।


## Verse ad/4/179
से प्रतिज्ञा भङ्ग हैल गोपीर भजने ।
ताहाते प्रमाण कृष्ण-श्री-मुख-वचने ॥१७९॥
*से —वह; प्रतिज्ञा —प्रतिज्ञा; भङ्ग हैल —भंग हो गई; गोपीर —गोपियों की; भजने —पूजा से; ताहाते —उसमें; प्रमाण —प्रमाण; कृष्ण —भगवान् कृष्ण का; श्री-मुख-वचने —मौखिक शब्दों से।*


### अनुवाद
गोपियों की पूजा से वह प्रतिज्ञा भंग हो चुकी है, जैसाकि स्वयं भगवान् कृष्ण स्वीकार करते हैं।


## Verse ad/4/180
न पारयेऽहं निरवद्य-संयुजां
स्व-साधु-कृत्यं विबुधायुषापि व: ।
या माभजन्दुर्जय-गेह-शृङ्खला:
संवृश्च्य तद्व: प्रतियातु साधुना ॥१८०॥
*न —नहीं; पारये —करने में सक्षम हूँ; अहम् —मैं; निरवद्य-संयुजाम् —वे जो पूरी तरह स्वार्थ रहित हैं; स्व-साधु-कृत्यम् —उचित पुरस्कार; विबुध-आयुषा —देवताओं की आयु जितना; अपि —यद्यपि; व: —आपको; या: —जो; मा —मुझे; अभजन् —पूजा की है; दुर्जय-गेह-शृङ्खला: —गृहस्थ जीवन की जंजीरें जिनसे छूटना कठिन है; संवृश्च्य —काटना; तत् —वह; व: —आपका; प्रतियातु —लौटाया जाए; साधुना —शुभ कर्मों से।*


### अनुवाद
‘‘हे गोपियों, मैं तुम्हारी निष्कलंक सेवा का ऋण ब्रह्मा के जीवनकाल में भी नहीं चुका सकता। मुझसे तुम लोगों का सम्बन्ध भर्त्सना से परे है। तुम लोगों ने उन सारे पारिवारिक बन्धनों को तोड़कर मेरी पूजा की है, जिनको तोड़ पाना कठिन होता है। अतएव तुम लोगों के यशस्वी कार्य ही तुम्हारे प्रेम का प्रतिदान है।’’


### तात्पर्य
यह श्लोक श्रीमद्भागवत (१०.३२.२२) से लिया गया है, जिसे स्वयं कृष्ण ने गोपियों का विरह गीत सुनने के बाद उनके पास लौटने पर स्वयं कहा था।


## Verse ad/4/181
तबे ये देखिये गोपीर निज-देहे प्रीत ।
सेहो त’ कृष्णेर लागि, जानिह निश्चित ॥१८१॥
*तबे —अब; ये —जो कुछ; देखिये —हम देखते हैं; गोपीर —गोपियों की; निज-देहे —अपने शरीरों के लिए; प्रीत —आसक्ति; सेहो —वह; त’ —निश्चित रूप से; कृष्णेर लागि —भगवान् कृष्ण के लिए; जानिह —जानो; निश्चित —निश्चित ही।*


### अनुवाद
अब गोपियाँ जो भी स्नेह अपने शरीरों के प्रति दिखाती हैं, उसे एकमात्र भगवान् कृष्ण के निमित्त ही जानना चाहिए।


### तात्पर्य
गोपियों द्वारा भगवान् के प्रति प्रदर्शित स्वार्थरहित प्रेम की कोई समता नहीं कर सकता। अतएव गोपियों द्वारा अपने शरीरों की सज्जा में जो सतर्कता हमें दिखती है, उसको समझने में हमें गलती नहीं करनी चाहिए। गोपियाँ अपने आपको अधिक से अधिक सुन्दर ढंग से सजाती थीं, जिससे कृष्ण उन्हें देखकर प्रसन्न हों। उनकी कोई गलत इच्छा नहीं थी। उन्होंने अपना शरीर और अपना सर्वस्व श्रीकृष्ण की सेवा में यह सोचकर अर्पित कर दिया कि उनके शरीर कृष्ण के भोग के निमित्त ही थे। वे अपने आपको यही समझकर सुसज्जित करती थीं कि श्रीकृष्ण उन्हें देखकर और उनका स्पर्श करके प्रसन्न होंगे।


## Verse ad/4/182
‘एइ देह कैलुँ आमि कृष्णे समर्पण ।
ताँर धन ताँर इहा सम्भोग-साधन ॥१८२॥
*एइ —यह; देह —शरीर; कैलुँ —किया है; आमि —मैं; कृष्णे —भगवान् कृष्ण को; समर्पण —समर्पण; ताँर —उनका; धन —धन; ताँर —उनका; इहा —था; सम्भोग-साधन —आनन्द प्रदान करता है।*


### अनुवाद
(गोपियाँ सोचती हैं:) ‘‘मैंने यह शरीर भगवान् कृष्ण को समर्पित कर दिया है। वे ही इसके स्वामी हैं और यह उन्हें आनन्द देता है।’’


## Verse ad/4/183
ए-देह-दर्शन-स्पर्शे कृष्ण-सन्तोषण’ ।
एइ लागि’ करे देहेर मार्जन-भूषण ॥१८३॥
*ए-देह —इस शरीर के; दर्शन —दर्शन से; स्पर्शे —स्पर्श से; कृष्ण —भगवान् कृष्ण के; सन्तोषण —संतोष; एइ लागि’ —इसके लिए; करे —वे करते हैं; देहेर —शरीर का; मार्जन —स्वच्छ; भूषण —सजाना।*


### अनुवाद
‘‘इस शरीर को देखकर तथा इसका स्पर्श करके कृष्ण को आनन्द प्राप्त होता है।’’ इसी कारण से वे अपने शरीर को स्वच्छ करती एवं सजाती हैं।


## Verse ad/4/184
निजाङ्गमपि या गोप्यो ममेति समुपासते ।
ताभ्य: परं न मे पार्थ निगूढ़-प्रेम-भाजनम् ॥१८४॥
*निज-अङ्गम् —अपना शरीर; अपि —यद्यपि; या: —जो; गोप्य: —गोपियाँ; मम —मेरा; इति —इस प्रकार सोचकर; समुपासते —सजावट में लगना; ताभ्य: —उनकी अपेक्षा; परम् —परम; न —नहीं; मे —मेरे लिए; पार्थ —हे अर्जुन; निगूढ़-प्रेम —प्रगाढ़ प्रेम; भाजनम् —पात्र।*


### अनुवाद
‘‘हे अर्जुन, गोपियों से बढ़कर मेरे लिए प्रगाढ़ प्रेम का पात्र कोई दूसरा नहीं है। वे अपने शरीरों को स्वच्छ करती तथा सजाती हैं, क्योंकि वे उन्हें मेरा समझती हैं।’’


### तात्पर्य
यह श्लोक आदि पुराण का है और यह कृष्ण का कथन है।


## Verse ad/4/185
आर एक अद्भुत गोपी-भावेर स्वभाव ।
बुद्धिर गोचर नहे याहार प्रभाव ॥१८५॥
*आर —अन्य; एक —एक; अद्भुत —अद्भुत; गोपी-भावेर —गोपियों के भाव का; स्वभाव —स्वभाव; बुद्धिर —बुद्धि का; गोचर —अनुभूति की वस्तु; नहे —नहीं है; याहार —जिसका; प्रभाव —प्रभाव।*


### अनुवाद
गोपियों के भाव का एक दूसरा अद्भुत स्वभाव है। इसका प्रभाव बुद्धि की समझ से परे है।


## Verse ad/4/186
गोपी-गण करे यबे कृष्ण-दरशन ।
सुख-वाञ्छा नाहि, सुख हय कोटि-गुण ॥१८६॥
*गोपी-गण —गोपियाँ; करे —करती हैं; यबे —जब; कृष्ण-दरशन —कृष्ण का दर्शन; सुख-वाञ्छा —सुख की इच्छा; नाहि —नहीं है; सुख —सुख; हय —है; कोटि-गुण —करोड़ों गुना।*


### अनुवाद
जब गोपियाँ भगवान् कृष्ण का दर्शन करती हैं, तब उन्हें असीम आनन्द प्राप्त होता है, यद्यपि उन्हें ऐसे आनन्द की थोड़ी सी भी इच्छा नहीं होती।


## Verse ad/4/187
गोपीका-दर्शने कृष्णेर ये आनन्द हय ।
ताहा हैते कोटि-गुण गोपी आस्वादय ॥१८७॥
*गोपिका-दर्शने —गोपियों को देखने में; कृष्णेर —भगवान् कृष्ण का; ये —जो कुछ; आनन्द —आनन्द; हय —है; ताहा हैते —उसकी अपेक्षा; कोटि-गुण —करोड़ों गुना अधिक; गोपी —गोपियाँ; आस्वादय —आस्वादन करती हैं।*


### अनुवाद
गोपियों को देखकर कृष्ण को जितना आनन्द मिलता है, उससे करोड़ों गुना आनन्द गोपियों को मिलता है।


### तात्पर्य
गोपियों के अद्भुत गुण कल्पनातीत हैं। उन्हें आत्मतुष्टि की थोड़ी सीभी इच्छा नहीं होती, फिर भी जब कृष्ण उन्हें देखकर प्रसन्न होते हैं, तो उस आनन्द से गोपियाँ कृष्ण से करोड़ों गुना अधिक प्रसन्नता का अनुभव करती हैं।


## Verse ad/4/188
ताँ सबार नाहि निज-सुख-अनुरोध ।
तथापि बाढ़ये सुख, पड़िल विरोध ॥१८८॥
*ताँ सबार —उन सबका; नाहि —नहीं; निज-सुख —अपने सुख के लिए; अनुरोध —अनुरोध; तथापि —तथापि; बाढ़ये —बढ़ता है; सुख —सुख; पड़िल —हुआ, प्रतीत हुआ; विरोध —विरोध।*


### अनुवाद
गोपियों को निजी सुख की कोई इच्छा नहीं है, फिर भी उनका आनन्द बढ़ता जाता है। यह निश्चित रूप से विरोधाभास है।


## Verse ad/4/189
ए विरोधेर एक मात्र देखि समाधान ।
गोपिकार सुख कृष्ण-सुखे पर्यवसान ॥१८९॥
*ए —यह; विरोधेर —विरोधाभास का; एक —एक; मात्र —केवल; देखि —मैं देखता हूँ; समाधान —समाधान, हल; गोपिकार —गोपियों का; सुख —सुख; कृष्ण-सुखे —भगवान् कृष्ण के सुख में; पर्यवसान —समागम, अन्त।*


### अनुवाद
इस विरोधाभास का मुझे केवल एक ही समाधान दृष्टिगत होता है कि गोपियों का सुख उनके प्रिय कृष्ण के सुख में निहित है।


### तात्पर्य
गोपियों की स्थिति बड़ी उलझन भरी है, क्योंकि निजी आनन्द न चाहते हुए भी यह आनन्द उन पर थोपा गया था। इस उलझन का समाधान यह है कि श्रीकृष्ण का सुख का भाव गोपियों के सुख द्वारा सीमित है। इसीलिए वृन्दावन के भक्त गोपियों, अर्थात् राधारानी तथा उनकी संगिनियों की सेवा करना चाहते हैं। यदि किसी को गोपियों की कृपा प्राप्त हो जाती है, तो उसे कृष्ण की कृपा सरलता से प्राप्त हो जाती है, क्योंकि गोपियों के कहने पर कृष्ण किसी भक्त की सेवा तुरन्त स्वीकार कर लेते हैं। इसीलिए श्री चैतन्य महाप्रभु ने कृष्ण के स्थान पर गोपियों को प्रसन्न करना चाहा। किन्तु उनके समकालीन उन्हें समझ नहीं पाये, और इस कारण से श्री चैतन्य महाप्रभु गृहस्थ आश्रम छोड़कर संन्यासी बन गये।


## Verse ad/4/190
गोपिका-दर्शने कृष्णेर बाढ़े प्रफुल्लता ।
से माधुर्य बाढ़े यार नाहिक समता ॥१९०॥
*गोपिका-दर्शने —गोपियों को देखने में; कृष्णेर —भगवान् कृष्ण की; बाढ़े —बढ़ती है; प्रफुल्लता —प्रसन्नता; से —वह; माधुर्य —माधुर्य; बाढ़े —बढ़ता है; यार —जिसकी; नाहिक —नहीं है; समता —समानता।*


### अनुवाद
जब भगवान् कृष्ण गोपियों को देखते हैं, तो उनकी प्रसन्नता बढ़ जाती है और उनकी अद्वितीय माधुरी भी बढ़ जाती है।


## Verse ad/4/191
आमार दर्शने कृष्ण पाइल एत सुख ।
एइ सुखे गोपीर प्रफुल्ल अङ्ग-मुख ॥१९१॥
*आमार दर्शने —मुझे देखने में; कृष्ण —भगवान् कृष्ण; पाइल —प्राप्त किया; एत —इतना; सुख —सुख; एइ —इस; सुखे —सुख में; गोपीर —गोपियों का; प्रफुल्ल —प्रफुल्ल; अङ्ग-मुख —मुख तथा शरीर।*


### अनुवाद
(गोपियाँ सोचती हैं:) ‘‘हमें देखकर कृष्ण को इतना सुख मिला है।’’ इस विचार से उनके मुखों तथा शरीरों की पूर्णता तथा सुन्दरता बढ़ जाती है।


## Verse ad/4/192
गोपी-शोभा देखि’ कृष्णेर शोभा बाढ़े यत ।
कृष्ण-शोभा देखि’ गोपीर शोभा बाढ़े तत ॥१९२॥
*गोपी-शोभा —गोपियों का सौन्दर्य; देखि’ —देखकर; कृष्णेर —भगवान् कृष्ण का; शोभा —सौन्दर्य; बाढ़े —बढ़ता है; यत —जितना; कृष्ण-शोभा —जितना भगवान् कृष्ण का सौन्दर्य है; देखि’ —देखकर; गोपीर —गोपियों का; शोभा —सौन्दर्य; बाढ़े —बढ़ता है; तत —उतना अधिक।*


### अनुवाद
गोपियों की सुन्दरता देखकर भगवान् कृष्ण की सुन्दरता बढ़ जाती है। और गोपियाँ भगवान् कृष्ण की सुन्दरता को जितना अधिक देखती हैं, उतना ही अधिक उनका सौन्दर्य बढ़ जाता है।


## Verse ad/4/193
एइ-मत परस्पर पड़े हुड़ाहुड़ि ।
परस्पर बाढ़े, केह मुख नाहि मुड़ि ॥१९३॥
*एइ मत —इस प्रकार; परस्पर —परस्पर; पड़े —होता है; हुड़ाहुड़ि —होड़ लग जाती है; परस्पर —परस्पर; बाढ़े —बढ़ जाता है; केह —कोई; मुख —मुख; नाहि —नहीं; मुड़ि —ढकना।*


### अनुवाद
इस प्रकार उनके बीच होड़ लग जाती है, जिसमें कोई भी अपनी हार स्वीकार नहीं करता।


## Verse ad/4/194
किन्तु कृष्णेर सुख हय गोपी-रूप-गुणे ।
ताँर सुखे सुख-वृद्धि हये गोपी-गणे ॥१९४॥
*किन्तु —किन्तु; कृष्णेर —भगवान् कृष्ण का; सुख —सुख; हय —है; गोपी-रूप-गुणे —गोपियों के गुणों एवं सौन्दर्य में; ताँर —उनके; सुखे —सुख में; सुख-वृद्धि —सुख की वृद्धि; हये —होती है; गोपी-गणे —गोपियों में।*


### अनुवाद
किन्तु कृष्ण गोपियों के सौन्दर्य तथा उनके सद्गुणों से आनन्द प्राप्त करते हैं। और जब गोपियाँ उनके आनन्द को देखती हैं, तो उनकी प्रसन्नता बढ़ जाती है।


## Verse ad/4/195
अतएव सेइ सुख कृष्ण-सुख पोषे ।
एइ हेतु गोपी-प्रेमे नाहि काम-दोषे ॥१९५॥
*अतएव —अतएव; सेइ —वह; सुख —सुख; कृष्ण-सुख —भगवान् कृष्ण का सुख; पोषे —परिपोषण करता है; एइ —यह; हेतु —कारण; गोपी-प्रेमे —गोपीयों के प्रेम में; नाहि —नहीं; काम-दोषे —वासना का दोष।*


### अनुवाद
इस प्रकार हम देखते हैं कि गोपियों की प्रसन्नता से भगवान् कृष्ण की प्रसन्नता का पोषण होता है। इस कारण से गोपियों के प्रेम में कामदोष नहीं पाया जाता।


### तात्पर्य
सुन्दर गोपिकाओं को देखकर कृष्ण आनन्दित होते हैं और इससे गोपियाँ भी आनन्दित होती हैं; फलत: उनके तरुण मुखमण्डल तथा शरीर खिल उठते हैं। गोपियों तथा कृष्ण के बीच सौन्दर्य बढ़ाने की यह प्रतिस्पर्धा असीम है और इतनी सूक्ष्म है कि कभी-कभी संसारी नैतिकतावादी इन व्यापारों को विशुद्ध ‘‘काम’’ मान बैठते हैं। किन्तु ये प्रेम-व्यापार रंच-मात्र भी भौतिक नहीं हैं, क्योंकि कृष्ण को प्रसन्न करने की गोपियों की उत्कट इच्छा से सारा वातावरण शुद्ध भगवत्प्रेम से पूरित हो जाता है, जिसमें कामवासना की गंध भी नहीं होती।


## Verse ad/4/196
उपेत्य पथि सुन्दरी-ततिभिराभिरभ्यर्चितं
स्मिताङ्कुर-करम्बितैर्नटदपाङ्ग-भङ्गी-शतै: ।
स्तन-स्तवक-सञ्चरन्नयन-चञ्चरीकाञ्चलं
व्रजे विजयिनं भजे विपिन-देशत: केशवम् ॥१९६॥
*उपेत्य —अपने महलों पर चढ़कर; पथि —पथ पर; सुन्दरी-ततिभि: आभि: —व्रज की महिलाओं द्वारा; अभ्यर्चितम् —जिन की पूजा की जाती है; स्मित-अङ्कुर-करम्बितै: —कोमल मुस्कान के अंकुरों से मिलकर; नटत् —नृत्य करती हुई; अपाङ्ग —नजरों का; भङ्गी-शतै: —सैकंड़ों अदाओं से; स्तन-स्तवक —स्तन; सञ्चरत् —इधर उधर चलती फिरती; नयन —दो नयनों का; चञ्चरीक —मधुमक्खियों की भाँति; अञ्चलम् —उनको जिनके कोने; व्रजे —व्रज में; विजयिनम् —आते हुए; भजे —मैं पूजा करता हूँ; विपिन-देशत: —वन से; केशवम् —भगवान् केशव।*


### अनुवाद
‘‘मैं भगवान् केशव की पूजा करता हूँ। कृष्ण के व्रज के वन से लौटते समय गोपियाँ अपने महलों की छतों पर चढ़ जाती हैं और सैकड़ों प्रकार की तिरछी चितवनों तथा मन्द मुस्कानों द्वारा मार्ग में उनसे मिलकर उनकी पूजा करती हैं। उनके दोनों नेत्र विशाल काले भौंरे के समान गोपियों के स्तनों पर विचरण करते हैं।’’


### तात्पर्य
यह कथन श्रील रूप गोस्वामी द्वारा संकलित स्तवमाला के केशवाष्टक (८)में आया है।


## Verse ad/4/197
आर एक गोपी-प्रेमेर स्वाभाविक चिह्न ।
ये प्रकारे हय प्रेम काम-गन्ध-हीन ॥१९७॥
*आर —अन्य; एक —एक; गोपी-प्रेमेर —गोपियों के प्रेम का; स्वाभाविक —स्वाभाविक; चिह्न —चिह्न; ये —जो; प्रकारे —प्रकार से; हय —है; प्रेम —प्रेम; काम-गन्ध-हीन —लेशमात्र वासना से भी रहित।*


### अनुवाद
गोपियों के प्रेम का एक अन्य स्वाभाविक लक्षण भी है, जो यह दिखलाता है कि इसमें लेशमात्र भी कामवासना नहीं है।


## Verse ad/4/198
गोपी-प्रेमे करे कृष्ण-माधुर्येर पुष्टि ।
माधुर्ये बाढ़ाय प्रेम हञा महा-तुष्टि ॥१९८॥
*गोपी-प्रेमे —गोपियों का प्रेम; करे —करता है; कृष्ण-माधुर्येर —भगवान् कृष्ण की मधुरता की; पुष्टि —पुष्टि; माधुर्ये —माधुर्य; बाढ़ाय —बढ़ाता है; प्रेम —प्रेम; हञा —होकर; महा-तुष्टि —अत्यन्त प्रसन्न होकर।*


### अनुवाद
गोपियों का प्रेम भगवान् कृष्ण के माधुर्य का पोषण करता है। बदले में यह माधुर्य उनके प्रेम को वर्धित करता है, क्योंकि वे अत्यधिक तुष्ट हो जाती हैं।


## Verse ad/4/199
प्रीति-विषयानन्दे तदाश्रयानन्द ।
ताँहा नाहि निज-सुख-वाञ्छार सम्बन्ध ॥१९९॥
*प्रीति-विषय-आनन्दे —प्रेम के विषय के आनन्द में; तत् —उस प्रेम का; आश्रय-आनन्द —आश्रय का आनन्द; ताँहा —वह; नाहि —नहीं; निज-सुख-वाञ्छार —निजी सुख की इच्छा का; सम्बन्ध —सम्बन्ध।*


### अनुवाद
प्रेम के आश्रय का सुख उस प्रेम के विषय के सुख में है। यह खुद की तृप्ति की इच्छा का सम्बन्ध नहीं है।


## Verse ad/4/201
निरुपाधि प्रेम याँहा, ताँहा एइ रीति ।
प्रीति-विषय-सुखे आश्रयेर प्रीति ॥२००॥
निज-प्रेमानन्दे कृष्ण-सेवानन्द बाधे ।
से आनन्देर प्रति भक्तेर हय महा-क्रोधे ॥२०१॥
*निरुपाधि —उपाधिरहित; प्रेम —प्रेम; याँहा —जो; ताँहा —वह; एइ —यह; रीति —रीति; प्रीति-विषय —प्रेम के विषय में; सुखे —सुख में; आश्रयेर —उस प्रेम के आश्रय का; प्रीति —प्रसन्नता; निज —अपनी; प्रेम —प्रेम का; आनन्दे —आनन्द से; कृष्ण —भगवान् कृष्ण को; सेव-आनन्द —सेवा का आनन्द; बाधे —रुक जाता है; से —वह; आनन्देर प्रति —आनन्द के प्रति; भक्तेर —भक्त का; हय —है; महा-क्रोधे —महान् क्रोध।*


### अनुवाद
जहाँ भी स्वार्थरहित प्रेम होता है, वहाँ उसकी यही रीति है। जब प्रीति का विषय प्रसन्न होता है, तो प्रीति के आश्रय को आनन्द प्राप्त होता है। जब प्रेम का आनन्द भगवान् कृष्ण की सेवा में बाधक बनता है, तो भक्त ऐसे आनन्द पर क्रुद्ध हो उठता है।


### तात्पर्य
जैसाकि पहले कहा जा चुका है, गोपियाँ आश्रित प्रेमिकाएँ हैं और श्रीकृष्ण प्रेम के पात्र—पूर्ण विषय हैं। आश्रित का प्रेम विषय के प्रेम का पोषण करता है। गोपियों को अपने निजी सुख की कोई इच्छा न थी। उनके सुख की अनुभूति अप्रत्यक्ष थी, क्योंकि यह कृष्ण के आनन्द पर आश्रित थी। ईश्वर का निस्वार्थ प्रेम ऐसा ही होता है। ऐसा शुद्ध प्रेम तभी सम्भव होता है, जब प्रेम-विषय के सुख से प्रेम-आश्रय को सुख मिले। ऐसा शुद्ध प्रेम तभी आदर्श प्रस्तुत करता है, जब प्रेमिका अपने सेवा के उस आनन्द की निन्दा करती है कि जो उसकी सेवा सम्पन्न करने में बाधक बनता है।


## Verse ad/4/202
अङ्ग-स्तम्भारम्भमुत्तुङ्गयन्तं
प्रेमानन्दं दारुको नाभ्यनन्दत् ।
कंसारातेर्वीजने येन साक्षाद्
अक्षोदीयानन्तरायो व्यधायि ॥२०२॥
*अङ्ग —अंग; स्तम्भ-आरम्भम् —सम्मोहन का आरम्भ होना; उत्तुङ्गयन्तम् —जो पहुँचा रहा था; प्रेम-आनन्दम् —प्रेम का आनन्द; दारुक: —दारुक, भगवान् का सारथी; न —नहीं; अभ्यनन्दत् —स्वागत किया; कंस-अराते: —कंस के शत्रु भगवान् कृष्ण का; वीजने —चामर से पंखा झलने में; येन —जिससे; साक्षात् —साक्षात्; अक्षोदीयान् —अधिक; अन्तराय: —अवरोध; व्यधायि —उत्पन्न किया गया है।*


### अनुवाद
‘‘श्री दारुक ने अपने प्रेम के भाव का आस्वादन नहीं किया, क्योंकि इससे उसके अंग स्तंभित हो गये, जिसके कारण भगवान् कृष्ण पर उसका पंखा झलना बाधित हो गया।’’


### तात्पर्य
यह श्लोक भक्तिरसामृत-सिन्धु (३.२.६२) से लिया गया है।


## Verse ad/4/203
गोविन्द-प्रेक्षणाक्षेपि-बाष्प-पूराभिवर्षिणम् ।
उच्चैरनिन्ददानन्दमरविन्द-विलोचना ॥२०३॥
*गोविन्द —भगवान् गोविन्द का; प्रेक्षण —दर्शन; आक्षेपि —रोकना; बाष्प-पूर —अश्रु-समूह; अभिवर्षिणम् —जो बरसाते हैं; उच्चै: —बलपूर्वक; अनिन्दत् —निन्दा की; आनन्दम् —आनन्द; अरविन्द-विलोचना —कमलनयनी राधारानी।*


### अनुवाद
‘‘कमलनयनी राधारानी ने उस प्रेमानन्द की भर्त्सना की, जिसके कारण अश्रु बहने लगे और जिससे उन्हें गोविन्द का दर्शन पाने में बाधा पहुँची।’’


### तात्पर्य
यह श्लोक भी भक्तिरसामृत-सिन्धु (२.३.५४) से लिया गया है।


## Verse ad/4/204
आर शुद्ध-भक्त कृष्ण-प्रेम-सेवा विने ।
स्व-सुखार्थ सालोक्यादि ना करे ग्रहणे ॥२०४॥
*आर —और; शुद्ध-भक्त —शुद्ध भक्त; कृष्ण-प्रेम —कृष्ण-प्रेम के कारण; सेवा —सेवा; विने —बिना; स्व-सुख-अर्थ —अपने सुख के लिए; सालोक्य-आदि —सोलोक्य (भगवान् के आध्यात्मिक लोक में निवास करने) आदि पाँच प्रकार की मुक्तियाँ; ना करे —नहीं करते; ग्रहणे —स्वीकार।*


### अनुवाद
यही नहीं, शुद्ध भक्त पाँच प्रकार की मुक्ति के माध्यम से अपने निजी सुख की कामना के लिए कृष्ण की प्रेममयी सेवा कभी नहीं छोड़ते।


### तात्पर्य
एकमात्र कृष्ण से प्रेम करने वाले उनके शुद्ध भक्त किसी भी प्रकार की मुक्ति को एकदम ठुकरा देते हैं, चाहे वह भगवान् से तादात्म्य हो अथवा सालोक्य, सारूप्य, सामीप्य और सार्ष्टि मुक्तियाँ हों।


## Verse ad/4/205
मद्गुण-श्रुति-मात्रेण मयि सर्व-गुहाशये ।
मनो-गतिरविच्छिन्ना यथा गङ्गाम्भसोऽम्बुधौ ॥२०५॥
*मत् —मेरे; गुण —गुण; श्रुति-मात्रेण —श्रवण मात्र से; मयि —मुझे; सर्व-गुहा —सभी हृदयों में; आशये —जो स्थित हूँ; मन:-गति: —मन की गति; अविच्छिन्ना —बिना रुकावट के; यथा —यथा; गङ्गा-अम्भस: —गंगा के दैवी जल का; अम्बुधौ —समुद्र को।*


### अनुवाद
‘‘जिस प्रकार गंगा नदी का दैवी जल अबाध गति से बहकर समुद्र में मिलता है, उसी प्रकार मेरे भक्तों के मन मेरा गुणगान सुनते ही सबके हृदयों में वास करने वाले मुझ तक चले आते हैं।’’


## Verse ad/4/206
लक्षणं भक्ति-योगस्य निर्गुणस्य ह्युदाहृतम् ।
अहैतुक्यव्यवहिता या भक्ति: पुरुषोत्तमे ॥२०६॥
*लक्षणम् —लक्षण; भक्ति-योगस्य —भक्ति का; निर्गुणस्य —प्रकृति के तीन गुणों से परे; हि —निश्चित रूप से; उदाहृतम् —का उदाहरण दिया जाता है; अहैतुकी —निस्वार्थ; अव्यवहिता —बिना अवरोध के; या —जो; भक्ति: —भक्ति; पुरुषोत्तमे —भगवान् की।*


### अनुवाद
‘‘पुरुषोत्तम भगवान् की दिव्य प्रेमाभक्ति के ये लक्षण हैं—यह निस्वार्थ होती है और यह किसी भी तरह रोकी नहीं जा सकती।


## Verse ad/4/207
सालोक्य-सार्ष्टि-सारूप्य-सामीप्यैकत्वमप्युत ।
दीयमानं न गृह्णन्ति विना मत्सेवनं जना: ॥२०७॥
*सालोक्य —सालोक्य, मेरे ही लोक में रहना; सार्ष्टि —मेरे समान ऐश्वर्य होना; सारूप्य —मेरे जैसा रूप होना; सामीप्य —मेरे साथ सीधा सम्पर्क होना; एकत्वम् —मेरे साथ एकत्व; अपि —भी; उत —या; दीयमानम् —दिया जा रहा; न —नहीं; गृह्णन्ति —स्वीकार करते हैं; विना —विना; मत्-सेवनम् —मेरी सेवा; जना: —भक्त गण।*


### अनुवाद
‘‘मेरे भक्त मेरी सेवा के बदले में सालोक्य, सार्ष्टि, सारूप्य, सामीप्य अथवा मेरे साथ तादात्म्यता की मुक्तियों को मेरे देने पर भी स्वीकार नहीं करते।’’


### तात्पर्य
ये तीन श्लोक श्रीमद्भागवत (३.२९.११-१३) से लिए गये हैं और कपिलदेव के रूप में भगवान् कृष्ण द्वारा उच्चारित हैं।


## Verse ad/4/208
मत्सेवया प्रतीतं ते सालोक्यादि-चतुष्टयम् ।
नेच्छन्ति सेवया पूर्णा: कुतोऽन्यत्काल-विप्लुतम् ॥२०८॥
*मत् —मेरी; सेवया —सेवा से; प्रतीतम् —प्राप्त करके; ते —वे; सालोक्य-आदि —सालोक्य आदि मुक्ति; चतुष्टयम् —चार प्रकार की; न इच्छन्ति —नहीं चाहते; सेवया —सेवा से; पूर्णा: —पूर्ण; कुत: —कहाँ; अन्यत् —अन्य वस्तुएँ; काल-विप्लुतम् —जो काल के साथ लुप्त हो जाती हैं।*


### अनुवाद
‘‘मेरे भक्त मेरी सेवा द्वारा अपनी इच्छाएँ पूरी करने के बाद, ऐसी सेवा से सहज प्राप्य चार प्रकार की मुक्तियों को स्वीकार नहीं करते। तो फिर वे काल के प्रवाह के साथ नष्ट होने वाले किसी आनन्द को स्वीकार क्यों करने लगे?’’


### तात्पर्य
यह श्लोक श्रीमद्भागवत (९.४.६७) से लिया गया है, जिसमें भगवान् ने महाराज अम्बरीष की विशेषताओं के बारे में कहा था। ब्रह्म में तदाकार होना जीव द्वारा स्वर्ग में रहने के समान क्षणभंगुर है। दोनों ही काल द्वारा नियन्त्रित हैं अत: इनमें से कोई भी स्थायी नहीं होता।


## Verse ad/4/209
काम-गन्ध-हीन स्वाभाविक गोपी-प्रेम ।
निर्मल, उज्ज्वल, शुद्ध येन दग्ध हेम ॥२०९॥
*काम-गन्ध-हीन —काम-वासना की तनिक भी गंध के बिना; स्वाभाविक —स्वाभाविक; गोपी-प्रेम —गोपियों का प्रेम; निर्मल —निर्मल; उज्ज्वल —उज्जवल; शुद्ध —शुद्ध; येन —की भाँति; दग्ध हेम —पिघले सुवर्ण की।*


### अनुवाद
गोपियों के सहज प्रेम में काम की गंध नहीं आती। यह निर्दोष, उज्ज्वल एवं पिघले सोने की भाँति शुद्ध है।


## Verse ad/4/210
कृष्णेर सहाय, गुरु, बान्धव, प्रेयसी ।
गोपिका हयेन प्रिया शिष्या, सखी दासी ॥२१०॥
*कृष्णेर —भगवान् कृष्ण के; सहाय —सहायक; गुरु —गुरु; बान्धव —बन्धुगण; प्रेयसी —पत्नियाँ; गोपिका —गोपियाँ; हयेन —हैं; प्रिया —प्रिय; शिष्या —शिष्य; सखी —सखियाँ; दासी —दासियाँ।*


### अनुवाद
गोपियाँ भगवान् कृष्ण की सहायिकाएँ, गुरु, मित्र, पत्नियाँ, प्रिय शिष्या, विश्वासपात्राएँ तथा दासियाँ हैं।


## Verse ad/4/211
सहाया गुरव: शिष्या भुजिष्या बान्धवा: स्त्रिय: ।
सत्यं वदामि ते पार्थ गोप्य: किं मे भवन्ति न ॥२११॥
*सहाया: —सहायक; गुरव: —गुरुजन; शिष्या: —शिष्यगण; भुजिष्या: —भृत्य, सेवक; बान्धवा: —मित्र; स्त्रिय: —पत्नियाँ; सत्यम् —सत्य; वदामि —मैं कहता हूँ; ते —तुम्हें; पार्थ —हे अर्जुन; गोप्य: —गोपियाँ; किम् —क्या; मे —मेरे लिए; भवन्ति —हैं; न —नहीं।*


### अनुवाद
‘‘हे पार्थ, मैं तुमसे सत्य कहता हूँ। गोपियाँ मेरी सहायिकाएँ, गुरु, शिष्या, सेविकाएँ, मित्र तथा प्रेयसियाँ हैं। मैं नहीं जानता कि वे मेरे लिए क्या नहीं हैं?’’


### तात्पर्य
यह श्लोक गोपी-प्रेमामृत में भगवान् कृष्ण द्वारा कहा गया था।


## Verse ad/4/212
गोपिका जानेन कृष्णेर मनेर वाञ्छित ।
प्रेम-सेवा-परिपाटी, इष्ट-समीहित ॥२१२॥
*गोपिका —गोपियाँ; जानेन —जानती हैं; कृष्णेर —भगवान् कृष्ण का; मनेर —मन की; वाञ्छित —वांछित बात; प्रेम-सेवा —प्रेम में सेवा की; परिपाटी —पूर्णता; इष्ट-समीहित —जीवन के इच्छित ध्येय को प्राप्त करना।*


### अनुवाद
गोपियाँ कृष्ण की इच्छाओं को जानती हैं और वे यह भी जानती हैं कि उनके आनन्द के लिए किस प्रकार प्रेममयी सेवा पूर्ण रूप से करनी चाहिए। वे अपने प्रियतम की तुष्टि के लिए उनकी सेवा दक्षतापूर्वक करती हैं।


## Verse ad/4/213
मन्माहात्म्यं मत्सपर्य़ां मच्छ्रद्धां मन्मनो-गतम् ।
जानन्ति गोपिका: पार्थ नान्ये जानन्ति तत्त्वत: ॥२१३॥
*मत्-माहात्म्यम् —मेरी महानता; मत्-सपर्याम् —मेरी सेवा; मत्-श्रद्धाम् —मेरा आदर; मत्-मन:-गतम् —मेरी मनोभावना; जानन्ति —वे जानती हैं; गोपिका: —गोपियाँ; पार्थ —हे अर्जुन; न —नहीं; अन्ये —अन्य; जानन्ति —जानते हैं; तत्त्वत: —तत्त्व से।*


### अनुवाद
‘‘हे पार्थ, गोपियाँ मेरी महानता, मेरी प्रेममयी सेवा, मेरे सम्मान तथा मेरी मनोभावना को जानती हैं। वस्तुत: अन्य कोई इन्हें जान नहीं सकता।’’


### तात्पर्य
यह श्लोक आदि पुराण में आया है, जिसे कृष्ण ने अर्जुन से कहा था।


## Verse ad/4/214
सेइ गोपी-गण-मध्ये उत्तमा राधिका ।
रूपे, गुणे, सौभाग्ये, प्रेमे सर्वाधिका ॥२१४॥
*सेइ —ये; गोपी-गण —गोपियाँ; मध्ये —के मध्य; उत्तमा —उत्तम; राधिका —श्रीमती राधारानी; रूपे —रूप में; गुणे —गुणों में; सौभाग्ये —सौभाग्य में; प्रेमे —प्रेम में; सर्व-अधिका —सर्वाधिक।*


### अनुवाद
गोपियों में श्रीमती राधिका सर्वोपरि हैं। वे सौन्दर्य, सद्गुण, सौभाग्य तथा प्रेम में सबसे बढ़कर हैं।


### तात्पर्य
समस्त गोपियों में श्रीमती राधारानी सर्वाधिक उन्नत हैं। वे सबसे सुन्दर और सबसे योग्य हैं। और इनसे भी बड़ी बात यह है कि वे कृष्ण की सबसे बड़ी प्रेयसी हैं।


## Verse ad/4/215
यथा राधा प्रिया विष्णोस्तस्या: कुण्डं प्रियं तथा ।
सर्व-गोपीषु सैवैका विष्णोरत्यन्त-वल्लभा ॥२१५॥
*यथा —जैसे; राधा —श्रीमती राधारानी; प्रिया —प्रिया; विष्णो: —भगवान् कृष्ण को; तस्या: —उनका; कुण्डम् —स्नान गृह; प्रियम् —अत्यन्त प्रिय; तथा —तथा; सर्व-गोपीषु —सभी गोपियों में; सा —वे; एव —निश्चित रूप से; एका —अकेली; विष्णो: —भगवान् कृष्ण की; अत्यन्त-वल्लभा —सर्वाधिक प्रिय।*


### अनुवाद
‘‘जिस प्रकार राधा भगवान् कृष्ण को प्रिय हैं, उसी तरह उनका स्नान स्थल (राधाकुंड) भी उन्हें प्रिय है। अकेले वे ही समस्त गोपियों में से उनकी सबसे अधिक प्रिय हैं।’’


### तात्पर्य
यह श्लोक पद्म पुराण से लिया गया है।


## Verse ad/4/216
त्रै-लोक्ये पृथिवी धन्या यत्र वृन्दावनं पुरी ।
तत्रापि गोपिका: पार्थ यत्र राधाभिधा मम ॥२१६॥
*त्रै-लोक्ये —तीन लोक में; पृथिवी —पृथ्वी; धन्या —भाग्यशाली; यत्र —जहाँ; वृन्दावनम् —वृन्दावन; पुरी —नगरी; तत्र —वहाँ; अपि —निश्चय ही; गोपिका: —गोपियाँ; पार्थ —हे अर्जुन; यत्र —जहाँ; राधा —श्रीमती राधारानी; अभिधा —नामक; मम —मेरी।*


### अनुवाद
‘‘हे पार्थ, तीनों लोकों में यह पृथ्वी विशेष रूप से भाग्यशालिनी है, क्योंकि इसी पर वृन्दावन नगरी स्थित है। और वृन्दावन में भी गोपियाँ विशेष रूप से महिमामण्डित हैं, क्योंकि मेरी श्रीमती राधारानी उन्हीं में से है।’’


### तात्पर्य
यह श्लोक आदि पुराण से लिया गया है। ये अर्जुन के प्रति कृष्ण के वचन हैं।


## Verse ad/4/217
राधा-सह क्रीड़ा रस-वृद्धिर कारण ।
आर सब गोपी-गण रसोपकरण ॥२१७॥
*राधा-सह —श्रीमती राधारानी सहित; क्रीड़ा —लीलाएँ; रस —रस की; वृद्धिर —वृद्धि; कारण —कारण; आर —अन्य; सब —सब; गोपी-गण —गोपियाँ; रस-उपकरण —रस की सामग्री।*


### अनुवाद
अन्य सारी गोपियाँ राधारानी के साथ कृष्ण की लीलाओं के आनन्द को बढ़ाने वाली हैं। गोपियाँ उनके पारस्परिक सुख में उपकरण का कार्य करती हैं।


### तात्पर्य
कहा जाता है कि गोपियों के पाँच वर्ग हैं—सखियाँ, नित्य सखियाँ, प्राण सखियाँ, प्रिय सखियाँ तथा परम प्रेष्ठ सखियाँ। वृन्दावन धाम की महारानी श्रीमती राधारानी की ये गौरवर्णा सखियाँ कृष्ण के काम-भावों को उद्दीप्त करने में निपुण हैं। परम-प्रेष्ठ सखियाँ आठ हैं और राधा-कृष्ण के आनन्द-व्यापारों में वे कभी कृष्ण का पक्ष लेती हैं, तो कभी राधारानी का। वे ऐसा इसलिए करती हैं कि ऐसी स्थिति उत्पन्न हो जाए, जिसमें वे एक दूसरे के विरुद्ध पक्ष लेती दिखाई दें। इससे रस-विनिमय अधिक रुचिकर बन जाता है।


## Verse ad/4/218
कृष्णेर वल्लभा राधा कृष्ण-प्राण-धन ।
ताँहा विनु सुख-हेतु नहे गोपी-गण ॥२१८॥
*कृष्णेर —भगवान् कृष्ण की; वल्लभा —प्यारी, प्रिया; राधा —श्रीमती राधारानी; कृष्ण-प्राण-धन —भगवान् कृष्ण की जीवन-धन; ताँहा —उनके; विनु —बिना; सुख-हेतु —सुख का कारण; नहे —नहीं हैं; गोपी-गण —गोपियाँ।*


### अनुवाद
राधा कृष्ण की प्राणप्रिया हैं और वे उनके जीवन की सम्पत्ति हैं। उनके बिना गोपियाँ कृष्ण को आनन्द नहीं दे सकतीं।


## Verse ad/4/219
कंसारिरपि संसार-वासना-बद्ध-शृङ्खलाम् ।
राधामाधाय हृदये तत्याज व्रज-सुन्दरी: ॥२१९॥
*कंस-अरि: —कंस के शत्रु भगवान् कृष्ण; अपि —भी; संसार —रासलीला के सार के लिए; वासना —वासना से; बद्ध —बद्ध; शृङ्खलाम् —जो शृंखला के समान थी; राधाम् —श्रीमती राधारानी; आधाय —ले जाकर; हृदये —हृदय में; तत्याज —एक ओर छोड़ दिया; व्रज-सुन्दरी: —अन्य गोपियों को।*


### अनुवाद
‘‘कंस के शत्रु भगवान् कृष्ण ने रासनृत्य के समय अन्य सारी गोपियों को एक ओर छोड़ दिया और श्रीमती राधारानी को अपने हृदय में स्थापित किया, क्योंकि वे भगवान् की इच्छाएँ पूरी करने में उनकी सहायिका हैं।’’


### तात्पर्य
यह श्लोक गीतगोविन्द (३.१) से लिया गया है। इसमें जयदेव गोस्वामी ने श्रीकृष्ण द्वारा रासलीला छोड़कर श्रीमती राधारानी की खोज में जाने का वर्णन किया है।


## Verse ad/4/220
सेइ राधार भाव लञा चैतन्यावतार ।
युग-धर्म नाम-प्रेम कैल परचार ॥२२०॥
*सेइ —वह; राधार —श्रीमती राधारानी का; भाव —भाव; लञा —लेकर; चैतन्य —चैतन्य महाप्रभु का; अवतार —अवतार; युग-धर्म —युगधर्म; नाम-प्रेम —भगवान् का पावन नाम और प्रेम; कैल —किया; परचार —प्रचार।*


### अनुवाद
श्री चैतन्य महाप्रभु वही राधा-भाव लेकर प्रकट हुए। उन्होंने इस युग के धर्म—भगवन्नाम संकीर्तन तथा भगवान् के शुद्ध प्रेम—का प्रचार किया।


## Verse ad/4/221
सेइ भावे निज-वाञ्छा करिल पूरण ।
अवतारेर एइ वाञ्छा मूल-कारण ॥२२१॥
*सेइ —वह; भावे —भाव में; निज-वाञ्छा —अपनी कामनाओं में; पूरण —पूर्ण; अवतारेर —अवतार की; एइ —यह; वाञ्छा —इच्छा; मूल —मूल; कारण —कारण।*


### अनुवाद
श्रीमती राधारानी के भाव में उन्होंने अपनी इच्छाएँ भी पूरी कीं। यही उनके अवतार का मुख्य कारण है।


## Verse ad/4/222
श्री-कृष्ण-चैतन्य गोसाञि व्रजेन्द्र-कुमार ।
रस-मय-मूर्ति कृष्ण साक्षात्शृङ्गार ॥२२२॥
*श्री-कृष्ण-चैतन्य गोसाञि —श्रीकृष्ण चैतन्य महाप्रभु; व्रजेन्द्र-कुमार —राजा नन्द के पुत्र; रस-मय —रसमय; मूर्ति —मूर्ति; कृष्ण —भगवान् कृष्ण; साक्षात् —साक्षात्; शृङ्गार —शृंगार।*


### अनुवाद
भगवान् श्रीकृष्ण चैतन्य साक्षात् रस-विग्रह कृष्ण (व्रजेन्द्रकुमार) हैं। वे साक्षात् शृंगार मूर्ति हैं।


## Verse ad/4/223
सेइ रस आस्वादिते कैल अवतार ।
आनुसङ्गे कैल सब रसेर प्रचार ॥२२३॥
*सेइ —वह; रस —रस; आस्वादिते —आस्वादन करने के लिए; कैल —किया, लिया; अवतार —अवतार; आनुसङ्गे —गौण उद्देश्य; कैल —किया; सब —सब; रसेर —रसों का; प्रचार —प्रचार।*


### अनुवाद
वे उस माधुर्य रस का आस्वादन करने और संयोगवश समस्त रसों का प्रचार करने के लिए अवतरित हुए।


## Verse ad/4/224
विश्वेषामनुरञ्जनेन जनयन्नानन्दमिन्दीवर-
श्रेणी-श्यामल-कोमलैरुपनयन्नङ्गैरनङ्गोत्सवम् ।
स्वच्छन्दं व्रज-सुन्दरीभिरभित: प्रत्यङ्गमालिङ्गित:
शृङ्गार: सखि मूर्तिमानिव मधौ मुग्धो हरि: क्रीड़ति ॥२२४॥
*विश्वेषाम् —सभी गोपियों का; अनुरञ्जनेन —मनोरंजन करने से; जनयन् —उत्पन्न करके; आनन्दम् —आनन्द; इन्दीवर-श्रेणी —नीलकमलों की पंक्ति की भाँति; श्यामल —श्यामल; कोमलै: —और कोमल; उपनयन् —लाकर; अङ्गै: —अपने अंगों से; अनङ्ग-उत्सवम् —कामदेव के लिए उत्सव; स्वच्छन्दम् —बिना किसी अवरोध के, अपनी इच्छा से; व्रज-सुन्दरीभि: —व्रज की सुन्दरियों द्वारा; अभित: —दोनों ओर; प्रति-अङ्गम् —प्रत्येक अंग; आलिङ्गित: —आलिंगन करने पर; शृङ्गार: —शृंगार; सखि —हे सखी; मूर्तिमान् —मूर्तिमान; इव —की भाँति; मधौ —वसन्त ऋतु में; मुग्ध: —मुग्ध, मोहित होकर; हरि: —भगवान् हरि; क्रीड़ति —खेलते हैं।*


### अनुवाद
‘‘हे सखियों, जरा देखो न, किस तरह श्रीकृष्ण वसन्त ऋतु का आनन्द ले रहे हैं! उनके प्रत्येक अंग का आलिंगन गोपियों द्वारा हो रहा है, जिससे वे साक्षात् शृंगार मूर्ति प्रतीत हो रहे हैं। वे अपनी दिव्य लीलाओं से समस्त गोपियों एवं सारी सृष्टि को सुख प्रदान करते हैं। उन्होंने अपने कोमल श्यामवर्ण नीलकमल सदृश भुजाओं एवं चरणों से कामदेव के लिए एक उत्सव की सृष्टि कर दी है।’’


### तात्पर्य
यह श्लोक गीतगोविन्द (१.११) से लिया गया है।


## Verse ad/4/225
श्री-कृष्ण-चैतन्य गोसाञि रसेर सदन ।
अशेष-विशेषे कैल रस आस्वादन ॥२२५॥
*श्री-कृष्ण-चैतन्य गोसाञि —भगवान् चैतन्य महाप्रभु; रसेर —रस का; सदन —निवास; अशेष-विशेषे —आमोद-प्रमोद के असीम प्रकार; कैल —किया; रस —रस; आस्वादन —आस्वादन।*


### अनुवाद
भगवान् श्रीकृष्ण चैतन्य रस के धाम हैं। उन्होंने स्वयं रस की मधुरता का आस्वादन अनन्त विधियों से किया।


## Verse ad/4/226
सेइ द्वारे प्रवर्ताइल कलि-युग-धर्म ।
चैतन्येर दासे जाने एइ सब मर्म ॥२२६॥
*सेइ द्वारे —उसी प्रकार; प्रवर्ताइल —उन्होंने प्रवर्तन किया; कलि-युग —कलियुग का; धर्म —धर्म; चैतन्येर —चैतन्य महाप्रभु का; दासे —दास; जाने —जानता है; एइ —ये; सब —सब; मर्म —भेद, मर्म।*


### अनुवाद
इस तरह उन्होंने कलियुग के लिए धर्म का प्रवर्तन किया। श्री चैतन्य महाप्रभु के भक्त इन सारे सत्यों को जानते हैं।


### तात्पर्य
श्री चैतन्य महाप्रभु साक्षात् कृष्ण हैं, जो गोपियों के प्रेम के परम भोक्ता हैं। वे दिव्य रसों के आश्रित सुख का आस्वादन करने के लिए गोपियों की भूमिका ग्रहण करते हैं। वे इस उद्देश्य से प्रकट तो हुए, किन्तु साथ ही उन्होंने इस युग के लिए धार्मिक विधि का प्रचार अत्यन्त आकर्षक ढंग से किया। केवल उनके विश्वस्त भक्त ही इस दिव्य रहस्य को जान सकते हैं।


## Verse ad/4/227-228
अद्वैत आचार्य, नित्यानन्द, श्रीनिवास ।
गदाधर, दामोदर, मुरारि, हरिदास ॥२२७॥
आर यत चैतन्य-कृष्णेर भक्त-गण ।
भक्ति-भावे शिरे धरि सबार चरण ॥२२८॥
*अद्वैत आचार्य —अद्वैताचार्य; नित्यानन्द —नित्यानन्द प्रभु; श्रीनिवास —श्रीवास पण्डित; गदाधर —गदाधर पण्डित; दामोदर —स्वरूप दामोदर; मुरारि —मुरारी गुप्त; हरिदास —हरिदास ठाकुर; आर —अन्य; यत —सभी; चैतन्य-कृष्णेर —श्रीकृष्ण चैतन्य के; भक्त-गण —भक्तगण; भक्ति-भावे —भक्तिभाव में; शिरे —मेरे सिर पर; धरि —मैं धारण करता हूँ; सबार —उन सबके; चरण —चरणकमल।*


### अनुवाद
मैं अद्वैत आचार्य, भगवान् नित्यानन्द, श्रीवास पंडित, गदाधर पंडित, स्वरूप दामोदर, मुरारि गुप्त, हरिदास ठाकुर तथा श्रीकृष्ण चैतन्य के अन्य सभी भक्तों को भक्तिपूर्वक नमस्कार करके उनके चरणकमलों को अपने सिर पर धारण करता हूँ।


### तात्पर्य
श्रीचैतन्य-चरितामृत के लेखक हमें शिक्षा देते हैं कि यदि हम श्री चैतन्य महाप्रभु को सचमुच जानना चाहते हैं, तो हमें उनके ऐसे सभी शुद्ध अन्तरंग भक्तों को सादर नमस्कार करना चाहिए।


## Verse ad/4/229
षष्ठ-श्लोकेर एइ कहिल आभास ।
मूल श्लोकेर अर्थ शुन करिये प्रकाश ॥२२९॥
*षष्ठ-श्लोकेर —छठे श्लोक का; एइ —यह; कहिल —कहा गया है; आभास —आभास; मूल श्लोकेर —मूल श्लोक का; अर्थ —अर्थ; शुन —कृपया सुनो; करिये प्रकाश —मैं प्रकट कर रहा हूँ।*


### अनुवाद
मैंने छठे श्लोक का संकेत कर दिया है। अब मैं उस मूल श्लोक का अर्थ उद्घाटित कर रहा हूँ, कृपा करके सुनें।


## Verse ad/4/230
श्री-राधाया: प्रणय-महिमा कीदृशो वानयैवा-
स्वाद्यो येनाद्भुत-मधुरिमा कीदृशो वा मदीय: ।
सौख्यं चास्या मदनुभवत: कीदृशं वेति लोभात्
तद्भावाढ्य: समजनि शची-गर्भ-सिन्धौ हरीन्दु: ॥२३०॥
*श्री-राधाया: —श्रीमती राधारानी की; प्रणय-महिमा —प्रेम की महिमा; कीदृश: —किस प्रकार; वा —अथवा; अनया —इनसे (राधा); एव —अकेले; आस्वाद्य: —आस्वादन किए जाने योग्य; येन —उस प्रेम से; अद्भुत-मधुरिमा —अद्भुत माधुर्य; कीदृश: —किस प्रकार का; वा —अथवा; मदीय: —मेरा; सौख्यम् —सुख; च —और; अस्या: —उसका; मत्-अनुभवत: —मेरी माधुर्य की अनुभूति से; कीदृशम् —किस प्रकार का; वा —अथवा; इति —इस प्रकार; लोभात् —लोभ से; तत् —उसके; भाव-आढ्य: —भावों से युक्त; समजनि —जन्म लिया; शची-गर्भ —शची देवी की कोख से; सिन्धौ —समुद्र में; हरि —भगवान् कृष्ण; इन्दु: —चन्द्र की भाँति।*


### अनुवाद
‘‘श्रीमती राधारानी के प्रेम की महिमा को, उनके अद्भुत गुण जिनका आस्वादन केवल राधारानी ही अपने प्रेम के माध्यम से करती है, उसको तथा उनके प्रेम की मधुरता का अनुभव करने पर वे जिस सुख का अनुभव करती हैं, उसको समझने की इच्छा से परम भगवान् श्रीहरि राधा के भावों में विभोर होकर श्रीमती शचीदेवी की कोख से उसी प्रकार प्रकट हुए, जिस प्रकार समुद्र से चन्द्रमा प्रकट होता है।’’


## Verse ad/4/231
ए सब सिद्धान्त गूढ़,——कहिते ना युयाय ।
ना कहिले, केह इहार अन्त नाहि पाय ॥२३१॥
*ए —ये; सब —सब; सिद्धान्त —सिद्धान्त; गूढ़ —अत्यन्त गुह्य; कहिते —कहने के लिए; ना —नहीं; युयाय —उचित; ना —नहीं; कहिले —कहने में; केह —किसी के; इहार —इसका; अन्त —अन्त; नाहि —नहीं; पाय —पाता है।*


### अनुवाद
इन सारे सिद्धान्तों को जनसामान्य के समक्ष प्रकट करना अनुचित है। किन्तु यदि इन्हें प्रकट नहीं किया जाता, तो इन्हें कोई भी नहीं समझ सकेगा।


## Verse ad/4/232
अतएव कहि किछु करिञा निगूढ़ ।
बुझिबे रसिक भक्त, ना बुझिबे मूढ़ ॥२३२॥
*अतएव —अतएव; कहि —मैं कहता हूँ; किछु —कुछ; करिञा —सार; निगूढ़ —मात्र; बुझिबे —समझ सकते हैं; रसिक —रसिक जन; भक्त —भक्त; ना —नहीं; बुझिबे —समझेंगे; मूढ़ —धूर्त, मूढ़।*


### अनुवाद
इसलिए मैं केवल उनका सार ही प्रकट करूँगा, जिससे रसिक भक्त तो इन्हें समझ लें, किन्तु जो मूर्ख हैं, वे समझ न सकें।


## Verse ad/4/233
हृदये धरये ये चैतन्य-नित्यानन्द ।
ए-सब सिद्धान्ते सेइ पाइबे आनन्द ॥२३३॥
*हृदये —हृदय में; धरये —धारण करता है; ये —कोई भी जो; चैतन्य —श्री चैतन्य महाप्रभु; नित्यानन्द —तथा भगवान् नित्यानन्द; ए-सब —ये सब; सिद्धान्ते —आध्यात्मिक सिद्धान्तों से; सेइ —वह पुरुष; पाइबे —पायेगा; आनन्द —आनन्द।*


### अनुवाद
जिस किसी ने श्री चैतन्य महाप्रभु तथा श्री नित्यानन्द प्रभु को अपने हृदय में धारण कर लिया है, वह इन सारे दिव्य सिद्धान्तों को सुनकर परम आनन्दित होगा।


## Verse ad/4/234
ए सब सिद्धान्त हय आम्रेर पल्लव ।
भक्त-गण-कोकिलेर सर्वदा वल्लभ ॥२३४॥
*ए —ये; सब —सब; सिद्धान्त —सिद्धान्त; हय —हैं; आम्रेर —आम की; पल्लव —शाखाएँ; भक्त-गण —भक्तगण; कोकिलेर —उनके लिए जो कोयलों के समान हैं; सर्वदा —सदा; वल्लभ —प्रिय।*


### अनुवाद
ये सारे सिद्धान्त आम के वृक्ष की नवांकुरित शाखाओं के समान हैं। ये कोयल रूपी भक्तों के लिए सदैव प्रिय हैं।


## Verse ad/4/235
अभक्त-उष्ट्रेर इथे ना हय प्रवेश ।
तबे चित्ते हय मोर आनन्द-विशेष ॥२३५॥
*अभक्त —अभक्त; उष्ट्रेर —ऊँट के; इथे —इसमें; ना —नहीं; हय —है; प्रवेश —प्रवेश; तबे —तब; चित्ते —मेरे हृदय में; हय —है; मोर —मेरा; आनन्द-विशेष —विशेष आनन्द।*


### अनुवाद
ऊँट समान अभक्त इन विषयों में प्रवेश नहीं कर सकते। इसलिए मेरे मन में विशेष प्रसन्नता है।


## Verse ad/4/236
ये लागि कहिते भय, से यदि ना जाने ।
इहा वइ किबा सुख आछे त्रिभुवने ॥२३६॥
*ये लागि —जिसके विषय में; कहिते भय —कहने में भय लगे; से यदि नाजाने —यदि वे नहीं जानते; इहा वइ —इसके अतिरिक्त; किबा —क्या; सुख —सुख; आछे —है; त्रि-भुवने —तीनों भुवनों में।*


### अनुवाद
मैं उनके डर से कहना नहीं चाहता, किन्तु यदि वे नहीं समझते तो तीनों लोकों में इससे बढ़कर प्रसन्नता की बात और क्या हो सकती है?


## Verse ad/4/237
अतएव भक्त-गणे करि नमस्कार ।
नि:शङ्के कहिये, तार हौक्चमत्कार ॥२३७॥
*अतएव —अतएव; भक्त-गणे —भक्तों को; करि —मैं करता हूँ; नमस्कार —नमस्कार; नि:शङ्के —निशंक होकर; कहिये —मैं कहता हूँ; तार —भक्तों का; हौक् —होने दो; चमत्कार —चमत्कार।*


### अनुवाद
अतएव भक्तों को नमस्कार करके मैं उनके संतोष के लिए बिना किसी संकोच के कहूँगा।


## Verse ad/4/238
कृष्णेर विचार एक आछये अन्तरे ।
पूर्णानन्द-पूर्ण-रस-रूप कहे मोरे ॥२३८॥
*कृष्णेर —भगवान् कृष्ण का; विचार —विचार; एक —एक; आछये —है; अन्तरे —हृदय में; पूर्ण-आनन्द —पूर्ण आध्यात्मिक आनन्द; पूर्ण-रस-रूप —दिव्य रस से पूर्ण; कहे मोरे —वे मुझे कहते हैं।*


### अनुवाद
एक बार भगवान् कृष्ण ने अपने मन में विचार किया, ‘‘सारे लोग कहते हैं कि मैं आनन्द तथा समस्त रसों से पूर्ण हूँ।


## Verse ad/4/239
आमा हइते आनन्दित हय त्रिभुवन ।
आमाके आनन्द दिबे——ऐछे कोन्जन ॥२३९॥
*आमा हइते —मुझसे; आनन्दित —आनन्दित; हय —हो जाते हैं; त्रि-भुवन —तीनों भुवन; आमाके —मुझको; आनन्द दिबे —आनन्द दे; ऐछे —ऐसा; कोन् जन —कौन व्यक्ति।*


### अनुवाद
‘‘सारा संसार मुझ से ही आनन्द प्राप्त करता है। क्या ऐसा भी कोई है, जो मुझे आनन्द दे सके?


## Verse ad/4/240
आमा हैते यार हय शत शत गुण ।
सेइ-जन आह्लादिते पारे मोर मन ॥२४०॥
*आमा हैते —मेरी अपेक्षा; यार —जिसका; हय —है; शत शत गुण —सैंकड़ों गुण अधिक; सेइ-जन —वह व्यक्ति; आह्लादिते —प्रसन्नता देने के लिए; पारे —सक्षम है; मोर —मेरे; मन —मन को।*


### अनुवाद
‘‘जिस व्यक्ति में मुझसे सैकड़ों गुना अधिक गुण हों, वही मेरे मन को आनन्दित कर सकता है।


## Verse ad/4/241
आमा हैते गुणी बड़ जगते असम्भव ।
एकलि राधाते ताहा करि अनुभव ॥२४१॥
*आमा हैते —मेरी अपेक्षा; गुणी —गुणवान; बड़ —बड़ा; जगते —जगत् में; असम्भव —सम्भव नहीं है; एकलि —अकेली; राधाते —श्रीमती राधारानी में; ताहा —वह; करि अनुभव —मैं समझ सकता हूँ।*


### अनुवाद
‘‘मुझसे अधिक गुणवान व्यक्ति को इस जगत् में खोज पाना असम्भव है। किन्तु एकमात्र राधा में मुझे उस व्यक्ति की उपस्थिति जान पड़ती है, जो मुझे आनन्द दे सके।


## Verse ad/4/242-243
कोटि-काम जिनि’ रूप यद्यपि आमार ।
असमोर्ध्व-माधुर्य——साम्य नाहि यार ॥२४२॥
मोर रूपे आप्यायित हय त्रिभुवन ।
राधार दर्शने मोर जुड़ाय नयन ॥२४३॥
*कोटि-काम —करोड़ों कामदेव; जिनि’ —जीतकर; रूप —सौन्दर्य; यद्यपि —यद्यपि; आमार —मेरा; असम-ऊर्ध्व —अतुलनीय एवं अद्वितीय; माधुर्य —मधुरता; साम्य —समानता; नाहि —नहीं है; यार —जिनका; मोर —मेरी; रूपे —सुन्दरता में; आप्यायित —प्रसन्न; हय —हो जाते हैं; त्रि-भुवन —तीनों भुवन; राधार —श्रीमती राधारानी का; दर्शने —देखकर; मोर —मेरा; जुड़ाय —सन्तुष्ट होते हैं; नयन —नयन।*


### अनुवाद
‘‘यद्यपि मेरा सौन्दर्य एक करोड़ कामदेवों को पराजित करने वाला है, यद्यपि यह अतुलनीय और अद्वितीय है तथा तीनों जगतों को आनन्दित करने वाला है, किन्तु राधारानी के दर्शन से मेरे नेत्रों को आनन्द प्राप्त होता है।


## Verse ad/4/244
मोर वंशी-गीते आकर्षये त्रि-भुवन ।
राधार वचने हरे आमार श्रवण ॥२४४॥
*मोर —मेरा; वंशी-गीते —बाँसुरी की तान से; आकर्षये —मैं आकृष्ट करता हूँ; त्रि-भुवन —तीन लोक; राधार वचने —श्रीमती राधारानी के वचन; हरे —विजय प्राप्त करता है; आमार —मेरी; श्रवण —श्रवण शक्ति।*


### अनुवाद
‘‘मेरी दिव्य बाँसुरी की ध्वनि तीनों लोकों को आकर्षित करती है, किन्तु मेरे कान श्रीमती राधारानी के मधुर शब्दों से मुग्ध हो जाते हैं।


## Verse ad/4/245
यद्यपि आमार गन्धे जगत्सुगन्ध ।
मोर चित्त-प्राण हरे राधा-अङ्ग-गन्ध ॥२४५॥
*यद्यपि —यद्यपि; आमार —मेरे; गन्धे —सुगन्ध से; जगत् —सारा ब्रह्माण्ड; सु-गन्ध —सुगन्ध; मोर —मेरा; चित्त-प्राण —मन एवं हृदय; हरे —आकर्षित करता है; राधा —श्रीमती राधारानी का; अङ्ग —अंग; गन्ध —सुगन्ध।*


### अनुवाद
‘‘यद्यपि मेरा शरीर सम्पूर्ण सृष्टि को सुगन्ध प्रदान करता है, किन्तु राधारानी के अंगों की सुगन्धि मेरे मन तथा हृदय को मोहित कर देती है।


## Verse ad/4/246
यद्यपि आमार रसे जगत्सरस ।
राधार अधर-रस आमा करे वश ॥२४६॥
*यद्यपि —यद्यपि; आमार —मेरे; रसे —रस से; जगत् —आखिल ब्रह्माण्ड; स-रस —रस से पूर्ण, स्वादिष्ट; राधार —श्रीमती राधारानी का; अधर-रस —अधरों का रस; आमा —मुझे; करे —करता है; वश —वश में।*


### अनुवाद
‘‘यद्यपि सम्पूर्ण सृष्टि मेरे कारण विभिन्न रसों से पूरित है, किन्तु मैं श्रीमती राधारानी के अधरों के अमृत-रस पर मुग्ध हूँ।


## Verse ad/4/247
यद्यपि आमार स्पर्श कोटीन्दु-शीतल ।
राधिकार स्पर्शे आमा करे सुशीतल ॥२४७॥
*यद्यपि —यद्यपि; आमार —मेरा; स्पर्श —स्पर्श; कोटि-इन्दु —करोड़ों चन्द्र; शीतल —शीतल; राधिकार —श्रीमती राधारानी का; स्पर्शे —स्पर्श; आमा —मुझे; करे —करता है; सु-शीतल —अत्यन्त शीतल।*


### अनुवाद
‘‘यद्यपि मेरा स्पर्श एक करोड़ चन्द्रमाओं से भी शीतल है, किन्तु मैं श्रीमती राधिका के स्पर्श से शीतल हो उठता हूँ।


## Verse ad/4/248
एइ मत जगतेर सुखे आमि हेतु ।
राधिकार रूप-गुण आमार जीवातु ॥२४८॥
*एइ मत —इस प्रकार; जगतेर —सारे जगत् का; सुखे —सुख के विषय में; आमि —मैं हूँ; हेतु —कारण; राधिकार —श्रीमती राधारानी का; रूप-गुण —रूप एवं गुण; आमार —मेरा; जीवातु —जीवन तथा आत्मा।*


### अनुवाद
‘‘इस तरह यद्यपि मैं सम्पूर्ण जगत् के सुख का उद्गम हूँ, किन्तु श्री राधिका के सौन्दर्य एवं गुण मेरे जीवन और आत्मा हैं।


## Verse ad/4/249
एइ मत अनुभव आमार प्रतीत ।
विचारि’ देखिये यदि, सब विपरीत ॥२४९॥
*एइ मत —इस प्रकार; अनुभव —स्वेहिल भाव; आमार —मेरी; प्रतीत —समझ जाना; विचारि’ —विचार से; देखिये —मैं देखता हूँ; यदि —यदि; सब —सब कुछ; विपरीत —विपरीत।*


### अनुवाद
‘‘श्रीमती राधारानी के प्रति मेरी स्नेहिल भावनाओं को इस रूप में समझा जा सकता है, किन्तु जब मैं विचार करके देखता हूँ, तो मैं उन्हें विपरीत पाता हूँ।


## Verse ad/4/250
राधार दर्शने मोर जुड़ाय नयन ।
आमार दर्शने राधा सुखे अगेयान ॥२५०॥
*राधार —श्रीमती राधारानी का; दर्शने —दर्शन में; मोर —मेरा; जुड़ाय —सन्तुष्ट होते है; नयन —नेत्र; आमार —मेरे; दर्शने —दर्शन में; राधा —श्रीमती राधारानी; सुखे —सुख में; अगेयान —अधिकतर उन्नत।*


### अनुवाद
‘‘जब मैं श्रीमती राधारानी पर दृष्टि डालता हूँ, तो मेरी आँखें पूर्णतया तृप्त हो जाती हैं, किन्तु मुझे देखकर वह और भी अधिक तुष्ट होती है।


## Verse ad/4/251
परस्पर वेणु-गीते हरये चेतन ।
मोर भ्रमे तमालेरे करे आलिङ्गन ॥२५१॥
*परस्पर —एक दूसरे के विरूद्ध; वेणु-गीते —बाँस का गायन; हरये —आकर्षित करता है; चेतन —चेतना; मोर —मेरी; भ्रमे —गलती के; तमालेरे —तमाल नामक काला वृक्ष; करे —वह करता है; आलिङ्गन —आलिंगन।*


### अनुवाद
‘‘बाँसों की परस्पर रगड़ से वंशी के समान जो मर्मर स्वर निकलता है, वह राधारानी की चेतना को हर लेता है, क्योंकि वह इसे मेरी वंशी की ध्वनि समझती है। वह मेरे भ्रम में तमाल वृक्ष का आलिंगन करती है।


## Verse ad/4/252
कृष्ण-आलिङ्गन पाइनु, जनम सफले ।
कृष्ण-सुखे मग्न रहे वृक्ष करि’ कोले ॥२५२॥
*कृष्ण —भगवान् कृष्ण का; आलिङ्गन —आलिंगन; पाइनु —मुझे मिला है; जनम स-फले —मेरा जन्म अब सफल हो गया है; कृष्ण-सुखे —कृष्ण को प्रसन्न करने में; मग्न —मग्न; रहे —वह रहती है; वृक्ष —वृक्ष; करि’ —लेकर; कोले —गोद में।*


### अनुवाद
‘‘वह सोचती है, ‘मुझे कृष्ण का आलिंगन मिल रहा है, अतएव मेरा जीवन सार्थक हो गया है।’ इस प्रकार वह वृक्ष को अपनी भुजाओं में भरकर कृष्ण को प्रसन्न करने में मग्न रहती है।


## Verse ad/4/253
अनुकूल-वाते यदि पाय मोर गन्ध ।
उड़िया पड़िते चाहे, प्रेमे हय अन्ध ॥२५३॥
*अनुकूल-वाते —अनुकूल वायु में; यदि —यदि; पाय —है; मोर —मेरी; गन्ध —सुगन्ध; उड़िया —उड़ना; पड़िते —गिरना; चाहे —वह चाहती है; प्रेमे —प्रेम में; हय —हो जाती है; अन्ध —अन्धी।*


### अनुवाद
‘‘जब अनुकूल वायु मेरे शरीर की सुगन्ध को उस तक ले जाती है, तो वह प्रेमान्ध हो उठती है और उस वायु में उड़ना चाहती है।


## Verse ad/4/254
ताम्बूल-चर्वित यबे करे आस्वादने ।
आनन्द-समुद्रे डुबे, किछुइ ना जाने ॥२५४॥
*ताम्बूल —ताम्बूल, पान, सुपारी; चर्वित —चबाया हुआ; यबे —जब; करे —करती है; आस्वादने —आस्वादन; आनन्द-समुद्रे —दिव्य आनन्द के सागर में; डुबे —डूब जाती है; किछुइ —कुछ भी; ना —नहीं; जाने —जानती।*


### अनुवाद
‘‘जब वह मेरे द्वारा चर्वित पान का आस्वादन करती है, तो वह आनन्द के समुद्र में डूब जाती है और सब कुछ भूल जाती है।


## Verse ad/4/255
आमार सङ्गमे राधा पाय ये आनन्द ।
शत-मुखे बलि, तबु ना पाइ तार अन्त ॥२५५॥
*आमार —मेरी; सङ्गमे —संगति में; राधा —श्रीमती राधारानी; पाय —प्राप्त करती है; ये —जो कुछ; आनन्द —दिव्य आनन्द; शत-मुखे —सैकड़ों मुखों से; बलि —यदि मैं कहूँ; तबु —फिर भी; ना —नहीं; पाइ —मैं पहुँचता हूँ; तार —इसके; अन्त —अन्त।*


### अनुवाद
‘‘मैं सैकड़ों मुखों से उस दिव्य आनन्द को व्यक्त नहीं कर सकता, जिसे वह मेरी संगति से प्राप्त करती है।


## Verse ad/4/256
लीला-अन्ते सुखे इँहार अङ्गेर माधुरी ।
ताहा देखि’ सुखे आमि आपना पाशरि ॥२५६॥
*लीला-अन्ते —हमारी लीलाओं के अन्त में; सुखे —सुख में; इँहार —श्रीमती राधारानी का; अङ्गेर —शरीर का; माधुरी —माधुर्य; ताहा —वह; देखि’ —देखकर; सुखे —सुख में; आमि —मैं; आपना —स्वयं को; पाशरि —भूल जाता हूँ।*


### अनुवाद
‘‘अपनी परस्पर-लीलाओं के अन्त में उसके वर्ण की कान्ति को देखकर मैं सुख में मग्न होकर अपनी खुद की पहचान भूल जाता हूँ।


## Verse ad/4/257
दोंहार ये सम-रस, भरत-मुनि माने ।
आमार व्रजेर रस सेह नाहि जाने ॥२५७॥
*दोंहार —दोनों का; ये —जो कुछ; सम-रस —सम रस; भरत-मुनि —भरत मुनि नामक सन्त; माने —स्वीकार करते हैं; आमार —मेरा; व्रजेर —वृन्दावन का; रस —रस; सेह —वे; नाहि —नहीं; जाने —जानते।*


### अनुवाद
‘‘भरत मुनि ने कहा है कि प्रेमी तथा प्रेमिका के रस समान होते हैं। किन्तु मेरे वृन्दावन के रस को वे भी नहीं जानते।


### तात्पर्य
भरत मुनि जैसे दक्ष कामशास्त्रवेत्ता के अनुसार भौतिक सम्भोग के समय नर तथा नारी को समान सुख मिलता है। किन्तु आध्यात्मिक जगत् में ये सम्बन्ध भिन्न होते हैं और उसे संसारी विशेषज्ञ भी नहीं जानते।


## Verse ad/4/258
अन्येर सङ्गमे आमि यत सुख पाइ ।
ताहा हैते राधा-सुख शत अधिकाइ ॥२५८॥
*अन्येर —अन्य; सङ्गमे —मिलने से; आमि —मैं; यत —सब; सुख —सुख; पाइ —पाता हूँ; ताहा हैते —तब वह; राधा-सुख —राधारानी की संगति से मिला सुख; शत —एक सौ गुना; अधिकाइ —बढ़ जाता है।*


### अनुवाद
‘‘मुझे राधारानी से मिलने पर जो सुख प्राप्त होता है, वह अन्यों से मिलने पर प्राप्त होने वाले सुख से सैकड़ों गुना अधिक होता है।


## Verse ad/4/259
निर्धूतामृत-माधुरी-परिमल: कल्याणि बिम्बाधरो
वक्त्रं पङ्कज-सौरभं कुहरित-श्लाघा-भिदस्ते गिर: ।
अङ्गं चन्दन-शीतलं तनुरियं सौन्दर्य-सर्वस्व-भाक्
त्वामासाद्य ममेदमिन्द्रिय-कुलं राधे मुहुर्मोदते ॥२५९॥
*निर्धूत —पराजित करता है; अमृत —अमृत की; माधुरी —मधुरता; परिमल: —जिसकी सुवास; कल्याणि —है सर्वाधिक शुभ; बीम्ब-अधर: —लाल ओठ; वक्त्रम् —मुख; पङ्कज-सौरभम् —जो कमल की भाँति सुगन्ध देती है; कुहरित —कोयल की मधुर आवाज; श्लाघा —गर्व; भिद: —जो पराजित करते हैं; ते —तुम्हारी; गिर: —वाणी; अङ्गम् —अंग; चन्दन-शीतलम् —चन्दन के लेप की भाँति शीतल; तनु: —शरीर; इयम् —यह; सौन्दर्य —सुन्दरता का; सर्व-स्व-भाक् —सब कुछ प्रकट करनेवाली; त्वाम् —तुम; आसाद्य —आस्वादन करके; मम —मेरी; इदम् —यह; इन्द्रिय-कुलम् —सभी इन्द्रियाँ; राधे —हे श्रीमती राधारानी; मुहु: —बारम्बार; मोदते —प्रसन्न होती हैं।*


### अनुवाद
‘‘‘हे कल्याणी राधारानी, तुम्हारा शरीर समस्त सौन्दर्य का स्रोत है। तुम्हारे लाल लाल अधर अमृत-माधुरी की अनुभूति से भी कोमल हैं, तुम्हारा मुख कमल के फूल की सुगन्धि से ओतप्रोत है, तुम्हारी मधुर वाणी कोयल की ध्वनि को परास्त करने वाली है और तुम्हारे अंग-प्रत्यंग चन्दन-लेप से भी शीतल हैं। मेरी सभी दिव्य इन्द्रियाँ सद्गुणों से अलंकृत तुम्हारा आस्वादन करके परम आह्लादित होती हैं।’


### तात्पर्य
यह श्लोक भगवान् कृष्ण द्वारा राधा से कहा गया है और श्रील रूप गोस्वामी कृत ललित-माधव (९.९) में अंकित है।


## Verse ad/4/260
रूपे कंस-हरस्य लुब्ध-नयनां स्पर्शेऽतिहृष्यत्त्वचं
वाण्यामुत्कलित-श्रुतिं परिमले संहृष्ट-नासा-पुटाम् ।
आरज्यद्रसनां किलाधर-पुटे न्यञ्चन्मुखाम्भो-रुहां
दम्भोद्गीर्ण-महा-धृतिं बहिरपि प्रोद्यद्विकाराकुलाम् ॥२६०॥
*रूपे —सौन्दर्य में; कंस-हरस्य —कंस के शत्रु कृष्ण के; लुब्ध —बंधकर; नयनाम् —जिनकी आँखें; स्पर्शे —स्पर्श में; अति-हृष्यत् —अत्यन्त प्रसन्न; त्वचम् —जिसका शरीर; वाण्याम् —वाणी के स्पन्दन में; उत्कलित —अत्यन्त उत्सुक; श्रुतिम् —जिनके कान; परिमले —सुगन्ध में; संहृष्ट —हर्ष में चुराये गये; नासा-पुटाम् —जिनके नथुने; आरज्यत् —पूर्णतया आकर्षित होकर; रसनाम् —जिनकी जिह्ला; किल —क्या कहा जाये; अधर-पुटे —अधरों को; न्यञ्चत् —झुककर; मुख —जिनका मुख; अम्भ:-रुहाम् —कपलपुष्प की भाँति; दम्भ —अभिमान से; उद्गीर्ण —प्रकट करते हुए; महा-धृतिम् —महान् धैर्य; बहि: —बाहर से; अपि —यद्यपि; प्रोद्यत् —प्रकट करते हुए; विकार —विकार; आकुलाम् —आकुल होकर।*


### अनुवाद
‘‘‘उनकी आँखें कंस के शत्रु भगवान् कृष्ण के सौन्दर्य पर मुग्ध हैं। उनका शरीर कृष्ण के स्पर्श से आनन्द-पुलकित होता है। उनके कान सदैव उनकी मधुर ध्वनि की ओर आकृष्ट होते हैं। उनकी नाक उनकी सुगन्ध से मुग्ध होती है और उनकी जीभ उनके कोमल अधरों का अमृतपान करने के लिए लालायित रहती है। वे आत्मसंयम का बहाना करके अपने कमल सदृश मुख को लटकाये रहती हैं, किन्तु वे कृष्ण के प्रति उनके स्वयंस्फूर्त रागानुग प्रेम के बाह्य लक्षण को प्रकट होने से रोक नहीं सकतीं।’


### तात्पर्य
इस प्रकार श्रील रूप गोस्वामी राधारानी के मुख का वर्णन करते हैं।


## Verse ad/4/261
ताते जानि, मोते आछे कोन एक रस ।
आमार मोहिनी राधा, तारे करे वश ॥२६१॥
*ताते —उस पर; जानि —मैं समझ सकता हूँ; मोते —मुझ में; आछे —है; कोन —कुछ, कोई; एक —एक; रस —दिव्य रस; आमार —मेरी; मोहिनी —मोहिनी, जादूगरनी; राधा —श्रीमती राधारानी; तारे —उसका; करे वश —पराजित करता है।*


### अनुवाद
‘‘यह विचार करने पर मैं समझ सकता हूँ कि मुझमें कोई अज्ञात रस है, जो मुझे मोहित करने वाली श्रीमती राधारानी को सम्पूर्ण रूप से वश में करता है।


## Verse ad/4/262
आमा हैते राधा पाय ये जातीय सुख ।
ताहा आस्वादिते आमि सदाइ उन्मुख ॥२६२॥
*आमा हैते —मुझसे; राधा —श्रीमती राधारानी; पाय —लेती है; ये —जो कुछ; जातीय —के प्रकार का; सुख —सुख; ताहा —वह; आस्वादिते —आस्वादन के लिए; आमि —मैं; सदाइ —सदा; उन्मुख —अत्यन्त उत्सुक।*


### अनुवाद
‘‘मैं सदैव उस सुख का आस्वादन करने के लिए उत्सुक रहता हूँ, जो राधारानी मुझसे प्राप्त करती है।


## Verse ad/4/263
नाना यत्न करि आमि, नारि आस्वादिते ।
सेइ सुख-माधुर्य-घ्राणे लोभ बाढ़े चित्ते ॥२६३॥
*नाना —विविध; यत्न —प्रयास; करि —करता हूँ; आमि —मैं; नारि —मैं सक्षम नहीं हूँ; आस्वादिते —आस्वादन करने के लिए; सेइ —वह; सुख —सुख का; माधुर्य —माधुर्य; घ्राणे —सूंघने से; लोभ —लोभ; बाढ़े —बढ़ता है; चित्ते —मन में।*


### अनुवाद
‘‘अनेक प्रयत्नों के बाद भी मैं उसका आस्वादन करने के लिए समर्थ नहीं हो सका। किन्तु जब मैं इसकी मधुरता को सूँघता हूँ, तो उस सुख का आस्वादन करने की मेरी इच्छा बढ़ जाती है।


## Verse ad/4/264
रस आस्वादिते आमि कैल अवतार ।
प्रेम-रस आस्वादिल विविध प्रकार ॥२६४॥
*रस —रस; आस्वादिते —आस्वादन करने के लिए; आमि —मैंने; कैल —किया, लिया; अवतार —अवतार; प्रेम-रस —प्रेम का दिव्य रस; आस्वादिल —मैंने चखा; विविध प्रकार —विविध प्रकार का।*


### अनुवाद
‘‘पहले मैं रसों का आस्वादन करने के लिए संसार में प्रकट हुआ था और मैंने शुद्ध प्रेम के रसों का अनेक प्रकार से आस्वादन किया।


## Verse ad/4/265
राग-मार्गे भक्त भक्ति करे ये प्रकारे ।
ताहा शिखाइल लीला-आचरण-द्वारे ॥२६५॥
*राग-मार्गे —स्वाभाविक प्रेम के मार्ग पर; भक्त —भक्त; भक्ति —भक्ति; करे —करता है; ये प्रकारे —जिस प्रकार से; ताहा —वह; शिखाइल —मैंने सिखाई; लीला —लीलाएँ; आचरण-द्वारे —व्यावहारिक आचरण के द्वारा।*


### अनुवाद
‘‘मैंने भक्तों को रागानुग प्रेम से प्रकट होने वाली भक्ति की शिक्षा अपनी लीलाओं का प्रदर्शन करके प्रदान की।


## Verse ad/4/266
एइ तिन तृष्णा मोर नहिल पूरण ।
विजातीय-भावे नहे ताहा आस्वादन ॥२६६॥
*एइ —ये; तिन —तीन; तृष्णा —इच्छाएँ; मोर —मेरी; नहिल —नहीं थी, नहीं हुई; पूरण —पूर्ण; विजातीय —सम्बन्ध के दूसरे साथी का; भावे —भाव में; नहे —सम्भव नहीं है; ताहा —वह; आस्वादन —आस्वादन।*


### अनुवाद
‘‘किन्तु मेरी ये तीन इच्छाएँ पूरी नहीं हुईं, क्योंकि विपरीत पद में इनका आस्वादन नहीं किया जा सकता।


## Verse ad/4/267
राधिकार भाव-कान्ति अङ्गीकार विने ।
सेइ तिन सुख कभु नहे आस्वादने ॥२६७॥
*राधिकार —श्रीमती राधारानी; भाव-कान्ति —प्रेम का भाव; अङ्गीकार —स्वीकार करना; विने —विना; सेइ —वे; तिन —तीन; सुख —सुख; कभु —कभी भी; नहे —सम्भव नहीं है; आस्वादने —आस्वादन।*


### अनुवाद
‘‘यदि मैं श्री राधिका के प्रेम-भाव तथा कान्ति को स्वीकार नहीं करूँगा, तो ये तीन इच्छाएँ पूरी नहीं हो सकेगी।


## Verse ad/4/268
राधा-भाव अङ्गीकरि’ धरि’ तार वर्ण ।
तिन-सुख आस्वादिते हब अवतीर्ण ॥२६८॥
*राधा-भाव —श्रीमती राधारानी के भाव; अङ्गीकरि’ —स्वीकार करके; धरि’ —धारण करके; तार वर्ण —उसके शारीरिक वर्ण; तिन —तीन; सुख —सुख; आस्वादिते —आस्वादन करने के लिए; हब —मैं करूँगा; अवतीर्ण —अवतार लूँगा।*


### अनुवाद
‘‘अतएव राधारानी के भावों को तथा उनके शारीरिक वर्ण को धारण करके इन तीनों इच्छाओं को पूरा करने के लिए मैं अवतरित हूँगा।’’


## Verse ad/4/269
सर्व-भावे कैल कृष्ण एइ त’ निश्चय ।
हेन-काले आइल युगावतार-समय ॥२६९॥
*सर्व-भावे —सब तरह से; कैल —किया; कृष्ण —भगवान् कृष्ण ने; एइ —यह; त’ —निश्चय ही; निश्चय —निर्णय; हेन-काले —इस समय; आइल —आया; युग-अवतार —युग अवतार का; समय —समय।*


### अनुवाद
इस तरह भगवान् कृष्ण इस निर्णय पर पहुँचे। उसी समय युगावतार का समय भी आ गया।


## Verse ad/4/270
सेइ-काले श्री-अद्वैत करेन आराधन ।
ताँहार हुङ्कारे कैल कृष्णे आकर्षण ॥२७०॥
*सेइ-काले —उस समय; श्री-अद्वैत —अद्वैताचार्य; करेन —करते हैं; आराधन —पूजा; ताँहार —उनकी; हुङ्कारे —जोर से, ऊंची आवाज में; कैल —किया; कृष्णे —भगवान् कृष्ण का; आकर्षण —आकर्षण।*


### अनुवाद
उस समय श्री अद्वैत निष्ठा से उनकी पूजा कर रहे थे। उन्होंने अपनी तेज पुकार से भगवान् को आकृष्ट किया।


## Verse ad/4/271-272
पिता-माता, गुरु-गण, आगे अवतारि’ ।
राधिकार भाव-वर्ण अङ्गीकार करि’ ॥२७१॥
नव-द्वीपे शची-गर्भ-शुद्ध-दुग्ध-सिन्धु ।
ताहाते प्रकट हैला कृष्ण पूर्ण इन्दु ॥२७२॥
*पिता-माता —पिता-माता; गुरु-गण —गुरुगण; आगे —पहले; अवतारि’ —अवतार लेकर; राधिकार —श्रीमती राधारानी का; भाव-वर्ण —दिव्य भाव की कांती; अङ्गीकार करि’ —स्वीकार करके; नवद्वीपे —नवद्वीप में; शची-गर्भ —शची की कोख से; शुद्ध —शुद्ध; दुग्ध-सिन्धु —दुग्ध का समुद्र; ताहाते —उसमें; प्रकट —प्रकट; हैला —हो गये; कृष्ण —भगवान् कृष्ण; पूर्ण इन्दु —पूर्ण चन्द्र।*


### अनुवाद
सर्वप्रथम भगवान् कृष्ण ने अपने माता-पिता एवं गुरुजनों को प्रकट होने दिया। स्वयं कृष्ण, राधिका का भाव एवं उनका वर्ण लेकर, नवद्वीप में क्षीर सागर के समान माता शची की कोख से पूर्ण चन्द्रमा के समान प्रकट हुए।


## Verse ad/4/273
एइ त’ करिलुँ षष्ठ श्लोकेर व्याख्यान ।
श्री-रूप-गोसाञिर पाद-पद्म करि’ ध्यान ॥२७३॥
*एइ त’ —इस प्रकार; करिलुँ —मैंने की है; षष्ठ श्लोकेर —छठे श्लोक की; व्याख्यान —व्याख्या; श्री-रूप —श्रील रूप गोस्वामी; गोसाञिर —गोसांइ की, प्रभु की; पाद-पद्म —चरणकमल; करि’ —करके; ध्यान —ध्यान।*


### अनुवाद
मैंने श्री रूप गोस्वामी के चरणकमलों का ध्यान करके छठे श्लोक की इस तरह व्याख्या की है।


## Verse ad/4/274
एइ दुइ श्लोकेर आमि ये करिल अर्थ ।
श्री-रूप-गोसाञिर श्लोक प्रमाण समर्थ ॥२७४॥
*एइ —ये; दुइ —दोनों; श्लोकेर —श्लोंको की; आमि —मैंने; ये —जो कुछ; करिल —दिया; अर्थ —अर्थ; श्री-रूप-गोसाञिर —श्री रूप गोस्वामी का; श्लोक —श्लोक; प्रमाण —प्रमाण; समर्थ —समर्थ, सक्षम।*


### अनुवाद
मैं इन दो श्लोकों (प्रथम अध्याय के श्लोक ५ तथा ६) की व्याख्या की पुष्टि श्रील रूप गोस्वामी के श्लोक से कर सकता हूँ।


## Verse ad/4/275
अपारं कस्यापि प्रणयि-जन-वृन्दस्य कुतुकी
रस-स्तोमं हृत्वा मधुरमुपभोक्तुं कमपि य: ।
रुचं स्वामावव्रे द्युतिमिह तदीयां प्रकटयन्
स देवश्चैतन्याकृतिरतितरां न: कृपयतु ॥२७५॥
*अपारम् —असीम; कस्य अपि —किसी का भी; प्रणयि-जन-वृन्दस्य —प्रेमियों के समूह का; कुतुकी —जो उत्सुक है; रस-स्तोमम् —रस के समूह का; हृत्वा —चुराकर; मधुरम् —मधुर; उपभोक्तुम् —भोगने हेतु; कम् अपि —कोई भी; य: —जो; रुचम् —चमक; स्वाम् —अपनी; आवव्रे —ढ़का हुआ; द्युतिम् —चमक; इह —यहाँ; तदीयाम् —उनसे सम्बन्धित; प्रकटयन् —प्रकट करके; स: —वे; देव: —पूर्ण पुरुषोत्तम भगवान्; चैतन्य-आकृति: —चैतन्य महाप्रभु का रूप; अतितराम् —अत्यन्त; न: —हम पर; कृपयतु —कृपा करें।*


### अनुवाद
‘‘भगवान् कृष्ण प्रेमिकाओं के समूह में से एक (श्री राधा) के असीम प्रेम के अमृत रस का आस्वादन करना चाहते थे; अतएव उन्होंने चैतन्य महाप्रभु का स्वरूप धारण किया है। उन्होंने राधा के तेजोमय गौरवर्ण से अपने श्यामवर्ण को छिपाते हुए उस प्रेम का आस्वादन किया है। वे चैतन्य महाप्रभु हम सबको अपनी कृपा प्रदान करें।’’


### तात्पर्य
यह श्रील रूप गोस्वामी कृत स्तवमाला के अन्तर्गत द्वितीय चैतन्याष्टक का तृतीय श्लोक है।


## Verse ad/4/276
मङ्गलाचरणं कृष्ण-चैतन्य-तत्त्व-लक्षणम् ।
प्रयोजनं चावतारे श्लोक-षट्कैर्निरूपितम् ॥२७६॥
*मङ्गल-आचरणम् —मंगलाचरण; कृष्ण-चैतन्य —कृष्ण चैतन्य महाप्रभु का; तत्त्व-लक्षणम् —सत्य के लक्षण; प्रयोजनम् —प्रयोजन; च —भी; अवतारे —अपने अवतार के विषय में; श्लोक —श्लोक; षट्कै: —छ: से; निरूपितम् —बताये गये, निरूपित किए।*


### अनुवाद
इस प्रकार प्रथम छह श्लोकों में मंगलाचरण, श्री चैतन्य के तत्त्व का अनिवार्य लक्षण एवं उनके प्राकट्य के कारण को प्रस्तुत किया गया है।


## Verse ad/4/277
श्री-रूप-रघुनाथ-पदे यार आश ।
चैतन्य-चरितामृत कहे कृष्णदास ॥२७७॥
*श्री-रूप —श्रील रूप गोस्वामी; रघुनाथ —श्रील रघुनाथ दास गोस्वामी; पदे —के चरणकमलों में; यार —जिनकी; आश —आशा; चैतन्य-चरितामृत —चैतन्य चरितामृत ग्रंथ; कहे —वर्णन करता है; कृष्ण-दास —श्रील कृष्णदास कविराज गोस्वामी।*


### अनुवाद
मैं कृष्णदास श्री रूप तथा श्री रघुनाथ के चरणकमलों में प्रार्थना करते हुए और उनकी कृपा की आकांक्षा करते हुए तथा उनके पदचिह्नों पर चलकर श्री चैतन्य-चरितामृत का वर्णन कर रहा हूँ।
