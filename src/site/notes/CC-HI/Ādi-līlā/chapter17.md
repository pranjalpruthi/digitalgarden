---
{"dg-publish":true,"permalink":"/cc-hi/adi-lila/chapter17/","created":"2025-01-05T19:32:04.700+05:30","updated":"2025-03-04T23:44:12.606+05:30"}
---


Ādi-līlā
Chapter 17

# Chapter 17 -     चैतन्य महाप्रभु की युवावस्था की लीलाएँ

इस सत्रहवें अध्याय का सारांश श्रील भक्तिविनोद ठाकुर ने अपने अमृत-प्रवाह-भाष्य में दिया है। इसमें श्री चैतन्य महाप्रभु की सोलह वर्ष की आयु से लेकर संन्यास लेने तक की अवधि की लीलाओं का वर्णन है। श्रील वृन्दावन दास ठाकुर चैतन्य-भागवत में पहले ही इनका विशद वर्णन कर चुके हैं ; अतएव कृष्णदास कविराज गोस्वामी इन लीलाओं का केवल संक्षिप्त वर्णन करते हैं। किन्तु वृन्दावन दास ठाकुर ने जिन लीलाओं का विस्तार से वर्णन नहीं किया है , उनमें से कुछ लीलाओं का विशद वर्णन इस अध्याय में हुआ है।

हमें इस अध्याय में आम-वितरण उत्सव तथा चाँद काजी के साथ महाप्रभु की बातचीत का वर्णन मिलेगा। अन्त में यह दिखलाया गया है कि माता यशोदा के पुत्र भगवान् कृष्ण ने माता शची के पुत्र शचीनन्दन के रूप में प्रेमाभक्ति के चार दिव्य रसों का आस्वादन किया। भगवान् श्रीकृष्ण ने अपने प्रति श्रीमती राधारानी के प्रेमानन्द को समझने के लिए ही श्री चैतन्य महाप्रभु का रूप धारण किया। श्रीमती राधारानी के भाव को सर्वोत्कृष्ट भक्तिभाव समझा जाता है। स्वयं कृष्ण ने चैतन्य महाप्रभु के रूप में श्रीमती राधारानी की आनन्दमयी दशा का आस्वादन करने के लिए उनका पद ग्रहण किया। कोई दूसरा ऐसा नहीं कर सकता था।

जब श्रीकृष्ण ने चतुर्भुजी नारायण का रूप धारण किया , तो गोपियों ने उनका आदर तो किया , लेकिन उन्होंने उनके प्रति विशेष रुचि नहीं दिखाई। गोपियों के प्रेमानन्द में कृष्ण के अतिरिक्त अन्य सारे आराध्य रूप अस्वीकृत होते हैं। सारी गोपियों में श्रीमती राधारानी में सर्वाधिक प्रेम है। जब कृष्ण ने नारायण रूप में राधारानी को देखा , तो वे नारायण रूप में नहीं रह सके और उन्होंने पुन: कृष्ण-रूप धारण कर लिया।

व्रजभूमि में जो नन्द महाराज हैं , वही नवद्वीप में श्री चैतन्य महाप्रभु के पिता जगन्नाथ मिश्र हैं। इसी प्रकार व्रजभूमि की महारानी माता यशोदा ही श्री चैतन्य की लीलाओं में शचीमाता हैं। अतएव शचीनन्दन यशोदानन्दन ही हैं। श्री नित्यानन्द प्रभु में दास्य , वात्सल्य तथा सख्य ये तीन भाव मिलते हैं। श्री अद्वैत प्रभु में सख्य तथा दास्य दोनों भाव मिलते हैं। महाप्रभु के अन्य सारे पार्षद अपने मूल प्रेम में श्री चैतन्य महाप्रभु की सेवा में लगे रहते हैं।

वही परम सत्य , जो श्यामसुन्दर , कृष्ण के रूप में आनन्द लेते हैं , जो अपनी बाँसुरी बजाते हैं और गोपियों के साथ नृत्य करते हैं , कभी-कभी ब्राह्मण परिवार में प्रकट होकर संन्यास ग्रहण करके श्री चैतन्य महाप्रभु की भूमिका निभाते हैं। यह विरोधाभास जान पड़ता है कि वही कृष्ण गोपी-भाव स्वीकार करते हैं। निस्सन्देह यह सामान्य लोगों की समझ के बाहर की बात है। किन्तु यदि हम पूर्ण पुरुषोत्तम भगवान् की अचिन्त्य शक्ति को स्वीकार कर लें , तो हम हर बात समझ सकते हैं। इस सम्बन्ध में संसारी तर्कों की आवश्यकता नहीं है , क्योंकि अचिन्त्य शक्ति के सम्बन्ध में संसारी तर्क अर्थहीन होते हैं।

इस अध्याय के अन्त में श्रील कृष्णदास कविराज गोस्वामी श्रील व्यासदेव की ही तरह आदिलीला की लीलाओं का पृथक् विश्लेषण करते हैं।


## Verse ad/17/1
वन्दे स्वैराद्भुतेहं तं चैतन्यं यत्प्रसादत: ।
यवना: सुमनायन्ते कृष्ण-नाम-प्रजल्पका: ॥१॥
*वन्दे —मैं नमस्कार करता हूँ ; स्वैर —पूर्णतया स्वतंत्र ; अद्भुत — और असाधारण ; ईहम् —जिनके कार्यकलाप ; तम् —उनको ; चैतन्यम् —श्री चैतन्य महाप्रभु ; यत् —जिनकी ; प्रसादत: —कृपा से ; यवना: —यवन भी ; सुमनायन्ते —सज्जन बन जाते हैं ; कृष्ण-नाम —भगवान् कृष्ण का पावन नाम ; प्रजल्पका: —संकीर्तन करके।*


### अनुवाद
मैं उन श्री चैतन्य महाप्रभु को सादर नमस्कार करता हूँ, जिनकी कृपा से अशुद्ध यवन भी भगवान् के पवित्र नाम का कीर्तन करने से पूरी तरह सुसंस्कृत बन जाते हैं। श्री चैतन्य महाप्रभु की शक्ति ही ऐसी है।


### तात्पर्य
ब्राह्मणों तथा उन्नत वैष्णवों अथवा गोस्वामियों के बीच सदा से भ्रान्त धारणा बनी हुई है , क्योंकि जात ब्राह्मण या स्मार्त ब्राह्मण इस मत के हैं कि मनुष्य अपना शरीर बदले बिना ब्राह्मण नहीं बन सकता। किन्तु जैसाकि हम कई बार कह चुके हैं , भगवान् की अचिन्त्य शक्ति से सब कुछ सम्भव है , जिसका वर्णन कृष्णदास कविराज गोस्वामी ने किया है। चैतन्य महाप्रभु कृष्ण की तरह पूर्ण स्वतन्त्र हैं। अतएव उनके कार्यों में कोई बाधा नहीं पहुँचा सकता। यदि वे चाहें तो अपनी कृपा से अवैदिक सिद्धान्तों के अशुद्ध अनुयायी एक यवन को भी सुसंस्कृत व्यक्ति बना सकते हैं। हमारे कृष्णभावनामृत आन्दोलन के प्रसार-कार्य में ऐसा सचमुच हो भी रहा है। वर्तमान कृष्णभावनामृत आन्दोलन के सदस्यों का न तो भारत में जन्म हुआ , न ही वैदिक संस्कृति से उनका कोई सम्बन्ध था। किन्तु चार-पाँच वर्षों की संक्षिप्त अवधि में वे केवल हरे कृष्ण मन्त्र का कीर्तन करने से वे ऐसे अद्भुत भक्त बन गये हैं कि भारत में वे जहाँ कहीं भी जाते हैं , सुसंस्कृत वैष्णव के रूप में उनका स्वागत होता है।

यद्यपि मूर्ख लोग इसे नहीं समझ पाते , किन्तु यह चैतन्य महाप्रभु की विशेष शक्ति है। वास्तव में , कृष्णभावनाभावित व्यक्ति का शरीर कई तरह से बदलता है। यहाँ तक कि संयुक्त राज्य अमरीका में जब हमारे भक्त सड़कों में कीर्तन करते हैं , तो अमरीकी स्त्रियाँ तथा पुरुष पूछते हैं कि वे वास्तव में अमरीकी हैं क्या , क्योंकि किसी को आशा नहीं थी कि इतनी जल्दी अमरीकी लोग ऐसे अच्छे भक्त बन जायेंगे। यहाँ तक कि ईसाई पादरी भी आश्चर्यचकित रह जाते हैं कि यहूदी तथा ईसाई परिवारों के ये लड़के इस कृष्णभावनामृत आन्दोलन में सम्मिलित हुए हैं। इससे जुड़ने के पूर्व ये लड़के कभी भी धर्म के किसी सिद्धान्त को नहीं मानते थे , किन्तु अब वे भगवान् के निष्ठावान भक्त बन गये हैं। लोग सर्वत्र यही आश्चर्य प्रकट करते हैं और हमें अपने शिष्यों के दिव्य व्यवहार पर बड़ा गर्व होता है। किन्तु ऐसे चमत्कार श्री चैतन्य महाप्रभु की कृपा से ही सम्भव हैं। वे सामान्य अथवा सांसारिक चमत्कार नहीं हैं।


## Verse ad/17/2
जय जय श्री-चैतन्य जय नित्यानन्द ।
जयाद्वैतचन्द्र जय गौर-भक्त-वृन्द ॥२॥
*जय जय —जय हो ; श्री-चैतन्य —श्री चैतन्य महाप्रभु की ; जय —जय हो ; नित्यानन्द —नित्यानन्द प्रभु की ; जय अद्वैत-चन्द्र —अद्वैत आचार्य की जय हो ; जय गौर-भक्त-वृन्द —चैतन्य महाप्रभु के भक्तों की जय हो।*


### अनुवाद
श्री चैतन्य महाप्रभु की जय हो! श्री नित्यानन्द प्रभु की जय हो! श्री अद्वैत आचार्य की जय हो तथा श्री चैतन्य महाप्रभु के भक्तों की जय हो!


## Verse ad/17/3
कैशोर-लीलार सूत्र करिल गणन ।
यौवन-लीलार सूत्र करि अनुक्रम ॥३॥
*कैशोर-लीलार —कैशोरावस्था की लीलाओं की ; सूत्र — रूपरेखा ; करिल —मैंने की है ; गणन —गणना ; यौवन-लीलार —यौवनावस्था की लीलाओं की ; सूत्र —रूपरेखा ; करि —मैं गिनता हूँ ; अनुक्रम —क्रमानुसार।*


### अनुवाद
मैं श्री चैतन्य महाप्रभु की कैशोर-लीला का सारांश दे चुका हूँ। अब मैं उनकी यौवन-लीलाओं को क्रमानुसार वर्णन करूँगा।


## Verse ad/17/4
विद्या-सौन्दर्य-सद्वेश-सम्भोग-नृत्य-कीर्तनै: ।
प्रेम-नाम-प्रदानैश्च गौरो दीव्यति यौवने ॥४॥
*विद्या —विद्या ; सौन्दर्य —सुन्दरता ; सत्-वेश —सुन्दर पोशाक ; सम्भोग —आनन्द भोग ; नृत्य —नृत्य ; कीर्तनै: —कीर्तन को ; प्रेम-नाम —भगवान् का पावन नाम जो भक्त बनने की प्रेरणा देता है ; प्रदानै: —वितरण करके ; च —और ; गौर: —भगवान् श्री गौरसुन्दर ; दीव्यति —चमके ; यौवने —अपने यौवन में।*


### अनुवाद
अपनी विद्वत्ता, सौन्दर्य और सुन्दर वेश का प्रदर्शन करके चैतन्य महाप्रभु ने नृत्य किया, संकीर्तन किया तथा सुप्त कृष्ण-प्रेम को जगाने के लिए भगवान् के पवित्र नाम का वितरण किया। इस तरह श्री गौरसुन्दर अपनी यौवन-लीलाओं में काफी चमके।


## Verse ad/17/5
यौवन-प्रवेशे अङ्गेर अङ्ग विभूषण ।
दिव्य वस्त्र, दिव्य वेश, माल्य-चन्दन ॥५॥
*यौवन-प्रवेशे —अपनी युवावस्था में प्रवेश करने पर ; अङ्गेर —शरीर के ; अङ्ग —अंग ; विभूषण —आभूषण ; दिव्य —दिव्य ; वस्त्र —वस्त्र ; दिव्य —दिव्य ; वेश —वेश ; माल्य —माला ; चन्दन —चन्दन (से लेपित)।*


### अनुवाद
जैसे चैतन्य महाप्रभु युवावस्था में प्रविष्ट हुए, वे सुन्दर आभूषण और सुन्दर वस्त्र धारण करते, फूलों की माला पहनते और चन्दन-लेप करते।


## Verse ad/17/6
विद्यार औद्धत्ये काहों ना करे गणन ।
सकल पण्डित जिनि’ करे अध्यापन ॥६॥
*विद्यार औद्धत्ये — विद्या में गर्व के कारण ; काहों —किसी की भी ; ना —नहीं ; करे —करते ; गणन —परवाह ; सकल — सब ; पण्डित —विद्वान ; जिनि’ —जीतकर ; करे —करते हैं ; अध्यापन —अध्यापन।*


### अनुवाद
अपनी शिक्षा से गर्वित एवं अन्य किसी की परवाह न करने वाले श्री चैतन्य महाप्रभु ने अपने अध्ययन-काल में समस्त कोटि के पण्डितों को परास्त कर दिया।


## Verse ad/17/7
वायु-व्याधि-च्छले कैल प्रेम परकाश ।
भक्त-गण लञा कैल विविध विलास ॥७॥
*वायु-व्याधि —शरीर में वायु विकार से उत्पन्न रोग ; छले —के बहाने ; कैल —किया ; प्रेम —भगवत् प्रेम ; परकाश —प्रकट ; भक्त-गण —भक्त गण ; लञा —साथ लेकर ; कैल —की ; विविध —विविध ; विलास —लीलाएँ।*


### अनुवाद
महाप्रभु ने युवावस्था में शारीरिक वायु विकार के बहाने कृष्ण के प्रति अपना भावमय प्रेम प्रदर्शित किया। इस तरह अपने अन्तरंग संगियों के साथ मिलकर उन्होंने विविध लीलाओं का आस्वादन किया।


### तात्पर्य
आयुर्वेदिक उपचार के अनुसार सारी शारीरिक प्रणाली तीन तत्त्वों—वात , पित्त तथा कफ द्वारा संचालित होती है। शरीर के भीतर के द्रव्य अन्य द्रव्यों यथा रक्त , मूत्र तथा मल में परिवर्तित होते हैं , किन्तु यदि शरीर-क्रिया (उपापचय) में कोई गड़बड़ी आ जाती है , तो ये द्रव्य शरीर के भीतर की वायु के प्रभाव से कफ में बदल जाते हैं। आयुर्वेद-प्रणाली के अनुसार जब पित्त तथा कफ शरीर के भीतर वायु-संचार को बाधा पहुँचाते हैं , तो ५९ प्रकार के रोग उत्पन्न हो सकते हैं। इनमें से उन्माद भी एक है।

श्री चैतन्य महाप्रभु शारीरिक वायु विकार के बहाने उन्मत्त जैसा व्यवहार करते थे। इस तरह वे अपनी पाठशाला में क्रिया-व्याकरण की व्याख्या कृष्ण-भक्ति के माध्यम से करने लगे। व्याकरण की पूरी व्याख्या कृष्ण से सम्बन्धित करके महाप्रभु अपने शिष्यों को सांसारिक शिक्षा से दूर रखने लगे , क्योंकि कृष्ण-भक्त बनकर शिक्षा के सर्वोच्च स्तर को प्राप्त करना बेहतर है। इसी आधार पर श्री जीव गोस्वामी ने बाद में हरिनामामृत व्याकरण का संकलन किया। सामान्यतया लोग ऐसी व्याख्या को उन्माद (सनक) मानते हैं। अतएव उन्माद की अवस्था में महाप्रभु का उद्देश्य एकमात्र कृष्ण-भक्ति की व्याख्या करना होता था , क्योंकि वे हर वस्तु को कृष्ण-भक्ति से जोड़ना चाहते थे। महाप्रभु की इन लीलाओं का विस्तृत विवरण चैतन्य भागवत , मध्य-खण्ड , अध्याय एक में मिलता है।


## Verse ad/17/8
तबेत करिला प्रभु गयाते गमन ।
ईश्वर-पुरीर सङ्गे तथाइ मिलन ॥८॥
*तबेत —तत्पश्चात् ; करिला —की ; प्रभु —भगवान् चैतन्य महाप्रभु ने ; गयाते — गया की ; गमन —यात्रा ; ईश्वर-पुरीर सङ्गे —श्रील ईश्वर पुरी के साथ ; तथाइ —वहाँ ; मिलन —मिलन।*


### अनुवाद
इसके बाद महाप्रभु गया चले गये। वहाँ उनकी भेंट श्रील ईश्वर पुरी से हुई।


### तात्पर्य
महाप्रभु अपने पूर्वजों का श्राद्ध करने गया गये। यह अनुष्ठान पिण्डदान कहलाता है। वैदिक समाज में , किसी सम्बन्धी की , विशेषतया पिता या माता की मृत्यु के बाद गया जाना होता है और वहाँ भगवान् विष्णु के चरणकमलों पर श्राद्ध अर्पण करना होता है। अतएव नित्यप्रति लाखों लोग गया जाते हैं और श्राद्ध करते हैं। इसी नियम के अनुसार श्री चैतन्य महाप्रभु भी अपने दिवंगत पिता का पिण्डदान करने गये। सौभाग्यवश वहीं उनकी भेंट ईश्वर पुरी से हुई।


## Verse ad/17/9
दीक्षा-अनन्तरे हैल, प्रेमेर प्रकाश ।
देशे आगमन पुन: प्रेमेर विलास ॥९॥
*दीक्षा —दीक्षा ; अनन्तरे —बाद में तुरन्त ; हैल — हो गया ; प्रेमेर —भगवत् प्रेम का ; प्रकाश —प्रकाश ; देशे —अपने गाँव ; आगमन —लौटकर ; पुन: — पुन: ; प्रेमेर —भगवत्प्रेम ; विलास —भोग।*


### अनुवाद
गया में श्री चैतन्य महाप्रभु ने ईश्वर पुरी से दीक्षा ग्रहण की और उसी के तुरन्त बाद उनमें भगवत्प्रेम के चिह्न दिखाई दिये। घर लौटने पर भी उनमें ऐसे लक्षण प्रकट हुए।


### तात्पर्य
जब श्री चैतन्य महाप्रभु अपने अनेक शिष्यों के साथ गया गये , तो रास्ते में वे बीमार पड़ गये। उन्हें इतना तेज बुखार चढ़ा कि उन्होंने अपने शिष्यों से ब्राह्मणों का चरणामृत मँगाया , जिसे पीने के बाद वे अच्छे हो गये। अतएव सबको ब्राह्मण का आदर करना चाहिए , जैसाकि श्री चैतन्य महाप्रभु ने प्रदर्शित किया। न तो महाप्रभु ने , न ही उनके अनुयायियों ने ब्राह्मणों के प्रति किसी प्रकार का अनादर व्यक्त किया।

चैतन्य महाप्रभु के अनुयायियों को चाहिए कि ब्राह्मणों को उचित सम्मान प्रदान करने के लिए तत्पर रहे। किन्तु चैतन्य-सम्प्रदाय के प्रचारक ऐसे व्यक्ति का विरोध करते हैं , जो वांछित योग्यता के बिना अपने आपको ब्राह्मण के रूप में प्रस्तुत करता है। चैतन्य महाप्रभु के अनुयायी ब्राह्मण-कुल में जन्मे हर एक व्यक्ति को सहसा ब्राह्मण नहीं मानते। अतएव हमें चाहिए कि हम अविवेकी बनकर ब्राह्मणों के चरणामृत को पीकर उन्हें आदर देने के लिए महाप्रभु का अनुकरण न करें। कलियुग के कल्मष के कारण धीरे-धीरे ब्राह्मण-परिवार पतित हो गये हैं। अतएव वे लोगों की भावनाओं का लाभ उठाकर उन्हें दिग्भ्रमित करते हैं।


## Verse ad/17/10
शचीके प्रेम-दान, तबे अद्वैत-मिलन ।
अद्वैत पाइल विश्वरूप-दरशन ॥१०॥
*शचीके —माता शचीदेवी को ; प्रेम-दान —प्रेम दान ; तबे —तत्पश्चात् ; अद्वैत —अद्वैत आचार्य के साथ ; मिलन —मिलन ; अद्वैत —अद्वैत आचार्य ; पाइल —पाया ; विश्व-रूप —भगवान् के विश्व रूप का ; दरशन —दर्शन।*


### अनुवाद
तत्पश्चात् महाप्रभु ने अपनी माता शचीदेवी द्वारा अद्वैत आचार्य के चरणकमलों पर किये गये अपराध को क्षमा करके, उन्हें कृष्ण-प्रेम प्रदान किया। इस तरह अद्वैत आचार्य से भेंट हुई और उन्हें बाद में भगवान् के विश्वरूप का दर्शन मिला।


### तात्पर्य
एक दिन चैतन्य महाप्रभु श्रीवास प्रभु के घर में विष्णु-सिंहासन पर बैठे थे। तभी अपने भाव में आकर उन्होंने कहा , ‘‘ मेरी माता ने अद्वैत आचार्य के चरणकमलों पर अपराध किया है। अतएव वे जब तक उन वैष्णव के चरणकमलों पर इस अपराध का प्रायश्चित्त नहीं करतीं , तब तक उन्हें कृष्ण-प्रेम प्राप्त नहीं हो सकेगा।’’ यह सुनकर सारे भक्तगण अद्वैत आचार्य को वहाँ लाने गये। जब अद्वैत आचार्य महाप्रभु के पास आ रहे थे , तो रास्ते-भर वे माता शचीदेवी के गुणों का बखान करते जा रहे थे और पहुँचने पर वे भावावेश में आकर भूमि पर गिर पड़े। तभी महाप्रभु के निर्देशानुसार शचीमाता ने इस स्थिति का लाभ उठाकर अद्वैत आचार्य के चरणकमलों का स्पर्श किया। श्री चैतन्य महाप्रभु अपनी माता के इस कृत्य से अत्यन्त प्रसन्न हुए और उन्होंने कहा , ‘‘ अब मेरी माता के अद्वैत आचार्य के चरणकमलों के प्रति किया गया अपराध शोधित हो गया है और अब उन्हें बिना किसी कठिनाई के कृष्ण-प्रेम प्राप्त हो सकेगा।’’ इस उदाहरण से महाप्रभु ने सबको शिक्षा दी कि भले ही कोई कृष्णभावनामृत में कितना ही उन्नत क्यों न हो , किन्तु यदि वह किसी वैष्णव के चरणकमलों पर अपराध करता है , तो उसको उन्नति फलीभूत नहीं होगी। अतएव हमें वैष्णव अपराध से बचने के प्रति अत्यधिक सतर्क रहना चाहिए। श्रीचैतन्य-चरितामृत ( मध्य , १९.१५६) में ऐसे अपराध का वर्णन इस प्रकार हुआ है:

जिस तरह मदमत्त हाथी बगीचे के सारे पौधे तहस-नहस कर डालता है , उसी तरह वैष्णव के चरणकमलों पर किया गया एक भी अपराध जीवन-भर की संचित भक्ति को विनष्ट कर सकता है।

इस घटना के बाद एक दिन अद्वैत आचार्य प्रभु ने चैतन्य महाप्रभु से प्रार्थना की कि वे कृपा करके अपना वह विश्वरूप दिखलायें , जिसे उन्होंने अर्जुन को दिखलाया था। महाप्रभु ने यह प्रस्ताव मान लिया और अद्वैत आचार्य अत्यन्त भाग्यशाली थे कि उन्होंने भगवान् का विश्वरूप देखा।


## Verse ad/17/11
प्रभुर अभिषेक तबे करिल श्रीवास ।
खाटे वसि’ प्रभु कैला ऐश्वर्य प्रकाश ॥११॥
*प्रभुर —महाप्रभु की ; अभिषेक —पूजा ; तबे —तत्पश्चात् ; करिल —की ; श्रीवास —श्रीवास ; खाटे —खाट पर ; वसि’ —बैठकर ; प्रभु —श्री चैतन्य महाप्रभु ने ; कैला —किया ; ऐश्वर्य —ऐश्वर्य ; प्रकाश —प्रकट।*


### अनुवाद
तत्पश्चात् श्रीवास ठाकुर ने चैतन्य महाप्रभु का अभिषेक किया। महाप्रभु ने खाट के ऊपर बैठे-बैठे दिव्य ऐश्वर्य प्रकाशित किया।


### तात्पर्य
अभिषेक अर्चाविग्रह की स्थापना का विशेष पर्व है। इस समारोह में अर्चाविग्रह को दूध तथा जल से नहलाया जाता है , फिर पूजा की जाती है और तब वस्त्र बदले जाते हैं। यह अभिषेक उत्सव श्रीवास के घर में विशेष रूप से मनाया गया था। उस समय सारे भक्तों ने यथा शक्ति सभी प्रकार की सामग्रियों से महाप्रभु की पूजा की और उन्होंने हर एक भक्त को मनवांछित वर दिये।


## Verse ad/17/12
तबे नित्यानन्द-स्वरूपेर आगमन ।
प्रभुके मिलिया पाइल षड़्-भुज-दर्शन ॥१२॥
*तबे —तत्पश्चात् ; नित्यानन्द-स्वरूपेर —प्रभु नित्यानन्द का ; आगमन —आविर्भाव ; प्रभुके —भगवान् चैतन्य महाप्रभु से ; मिलिया —मिले ; पाइल —पाया ; षट्-भुज-दर्शन —षट्-भुजा धारी श्री चैतन्य महाप्रभु का दर्शन।*


### अनुवाद
श्रीवास ठाकुर के घर पर इस उत्सव के बाद नित्यानन्द प्रभु का वहाँ आगमन हुआ और जब वे चैतन्य महाप्रभु से मिले, तो उन्हें महाप्रभु के षड्-भुज रूप के दर्शन करने का अवसर मिला।


### तात्पर्य
षड्भुज रूप अर्थात् छ: भुजाओं वाले गौरसुन्दर तीन अवतारों के प्रतीक हैं। दो हाथों में धनुष-बाण द्वारा श्री रामचन्द्र का रूप , किसी ग्वाले की तरह पकड़े दंड तथा बाँसुरी द्वारा श्रीकृष्ण का स्वरूप और संन्यास-दण्ड तथा कमण्डलु द्वारा चैतन्य महाप्रभु का रूप प्रकट होता है।

श्रील नित्यानन्द प्रभु बीरभूम जिले के एकचक्रा ग्राम में जन्मे थे। इनकी माता पद्मावती तथा पिता हाड़ाइ पण्डित थे। ये बचपन में बलराम की तरह खेलते थे। जब वे बड़े हो रहे थे , तो एक संन्यासी हाड़ाइ पण्डित के घर आया और भिक्षास्वरूप पण्डित के पुत्र को ब्रह्मचारी (सहायक) के कार्य के लिए माँगा। हाड़ाइ पण्डित तुरन्त राजी हो गये और उन्होंने अपना पुत्र उसे दे दिया , यद्यपि यह पुत्र-वियोग इतना अधिक दहलाने वाला था कि इस वियोग के बाद हाड़ाइ ने अपने प्राण त्याग दिये। नित्यानन्द प्रभु ने इस संन्यासी के साथ अनेक तीर्थयात्राएँ कीं। कहा जाता है कि वे कई दिनों तक उसके साथ मथुरा में रहे। उसी समय उन्होंने नवद्वीप में चैतन्य महाप्रभु की लीलाओं के विषय में सुना। इसलिए वे महाप्रभु का दर्शन करने बंगाल आये। जब नित्यानन्द प्रभु नवद्वीप आये , तो नन्दन आचार्य के घर में अतिथि बने। यह समझकर कि नित्यानन्द प्रभु आये हैं , चैतन्य महाप्रभु ने अपने भक्तों को इनके पास भेजा। इस तरह श्री चैतन्य महाप्रभु तथा नित्यानन्द प्रभु की भेंट हुई।


## Verse ad/17/13
प्रथमे षड़्-भुज ताँरे देखाइल ईश्वर ।
शङ्ख-चक्र-गदा-पद्म-शार्ङ्ग-वेणु-धर ॥१३॥
*प्रथमे —सर्वप्रथम ; षट्-भुज —षट् भुजा धारी ; ताँरे — उनको ; देखाइल —दिखाया ; ईश्वर —महाप्रभु ; शङ्ख —शंख ; चक्र —चक्र ; गदा — गदा ; पद्म —कमल पुष्प ; शार्ङ्ग —धनुष ; वेणु —बांसुरी ; धर —लिए हुए।*


### अनुवाद
एक दिन चैतन्य महाप्रभु ने नित्यानन्द प्रभु को शंख, चक्र, गदा, कमल, धनुष तथा वंशी धारण किया हुआ अपना षड्भुज रूप दिखलाया।


## Verse ad/17/14
तबे चतुर्भुज हैला, तिन अङ्ग वक्र ।
दुइ हस्ते वेणु बाजाय, दुये शङ्ख-चक्र ॥१४॥
*तबे —तत्पश्चात् ; चतु:-भुज —चतुर्भुजा धारी ; हैला —हो गये ; तिन —तीन ; अङ्ग —शरीर ; वक्र —वक्र ; दुइ हस्ते —दो हाथों में ; वेणु बाजाय —बांसुरी बजाते हुए ; दुये —दो (हाथों) में ; शङ्ख-चक्र —शंख तथा चक्र।*


### अनुवाद
तत्पश्चात् त्रिभंगी होकर उन्होंने अपना चतुर्भुज रूप दिखलाया। वे अपने दो हाथों से मुरली बजा रहे थे और अन्य दो हाथों में शंख तथा चक्र धारण किये थे।


## Verse ad/17/15
तबे त’ द्वि-भुज केवल वंशी-वदन ।
श्याम-अङ्ग पीत-वस्त्र व्रजेन्द्र-नन्दन ॥१५॥
*तबे —तत्पश्चात् ; त’ — निश्चित रूप से ; द्वि-भुज —द्वि भुजा धारी ; केवल —केवल ; वंशी —बांसुरी ; वदन —मुख पर ; श्याम — श्याम ; अङ्ग —अंग ; पीत-वस्त्र —पीत वस्त्र ; व्रजेन्द्र-नन्दन —नन्द महाराज के पुत्र।*


### अनुवाद
अन्त में महाप्रभु ने नित्यानन्द प्रभु को महाराज नन्द के पुत्र कृष्ण का द्विभुज रूप दिखलाया, जिसमें वे मात्र वंशी बजा रहे थे और अपने श्याम वर्ण शरीर पर पीत-वस्त्र धारण किये थे।


### तात्पर्य
चैतन्य-मंगल में इसका विस्तार से वर्णन मिलता है।


## Verse ad/17/16
तबे नित्यानन्द-गोसाञिर व्यास-पूजन ।
नित्यानन्दावेशे कैल मुषल धारण ॥१६॥
*तबे —तत्पश्चात् ; नित्यानन्द —नित्यानन्द ; गोसाञिर —प्रभु की ; व्यास-पूजन —व्यासदेव या गुरु की पूजा करना ; नित्यानन्द-आवेशे —नित्यानन्द बनने के आवेश में ; कैल —किया ; मुषल धारण —हल जैसा मूषल नामक अस्त्र उठाकर।*


### अनुवाद
तब नित्यानन्द प्रभु ने भगवान् श्री गौरसुन्दर की व्यास-पूजा अर्थात् गुरु-पूजा करने का प्रबन्ध किया। किन्तु श्री चैतन्य महाप्रभु ने नित्यानन्द प्रभु के भाव में आकर मूषल धारण कर लिया।


### तात्पर्य
महाप्रभु के आदेश से नित्यानन्द प्रभु ने पूर्णिमा की रात में व्यास-पूजा की तैयारी की। उन्होंने व्यास-पूजा अर्थात् गुरु-पूजा की तैयारी व्यासदेव के माध्यम से की। चूँकि व्यासदेव वैदिक धर्म का अनुसरण करने वालों के मूल गुरु हैं , इसलिए गुरु की पूजा व्यास-पूजा कहलाती है। नित्यानन्द प्रभु ने व्यास-पूजा की तैयारी की थी और संकीर्तन चल रहा था , किन्तु जब उन्होंने चैतन्य महाप्रभु के गले में माला पहनानी चाही , तो उन्होंने चैतन्य महाप्रभु में अपने आप को देखा। चैतन्य महाप्रभु तथा नित्यानन्द प्रभु की आध्यात्मिक स्थिति में , अर्थात् कृष्ण और बलराम में कोई अन्तर नहीं है। वे सभी पूर्ण पुरुषोत्तम भगवान् के ही विभिन्न प्राकट्य हैं। इस विशिष्ट समारोह में श्री चैतन्य महाप्रभु के सारे भक्त यह समझ गये कि चैतन्य महाप्रभु तथा नित्यानन्द प्रभु में कोई अन्तर नहीं है।


## Verse ad/17/17
तबे शची देखिल, राम-कृष्ण——दुइ भाइ ।
तबे निस्तारिल प्रभु जगाइ-माधाइ ॥१७॥
*तबे —तत्पश्चात् ; शची —माता शचीदेवी ; देखिल —देखा ; राम-कृष्ण — भगवान् कृष्ण और भगवान् बलराम ; दुइ भाइ —दोनों भाई ; तबे —तत्पश्चात् ; निस्तारिल —उद्धार किया ; प्रभु —महाप्रभु ने ; जगाइ-माधाइ — जगाइ और माधाइ दोनों भाई।*


### अनुवाद
तत्पश्चात् शचीदेवी ने कृष्ण तथा बलराम दोनों भाइयों को चैतन्य तथा नित्यानन्द के स्वरूपों में देखा। तब महाप्रभु ने जगाइ तथा माधाइ नामक दो भाइयों का उद्धार किया।


### तात्पर्य
एक रात शचीदेवी ने सपना देखा कि उनके घर के कृष्ण तथा बलराम के अर्चाविग्रह चैतन्य तथा नित्यानन्द का रूप धारण करके नैवेद्य खाने के लिए बच्चों की तरह परस्पर झगड़ रहे हैं। अगले दिन शचीमाता ने चैतन्य महाप्रभु की इच्छा से नित्यानन्द को प्रसाद लेने के लिए अपने घर बुलाया। विश्वम्भर (चैतन्य महाप्रभु) तथा नित्यानन्द साथ-साथ खा रहे थे ; तभी शचीदेवी को अनुभव हुआ कि ये दोनों और कोई नहीं बल्कि कृष्ण-बलराम हैं। यह देखकर वे मूर्च्छित हो गईं।

जगाइ तथा माधाइ नवद्वीप में एक प्रतिष्ठित ब्राह्मण परिवार में जन्मे दो भाई थे , जो बाद में सभी तरह के पापकर्मों में लिप्त हो गये थे। चैतन्य महाप्रभु के आदेश से नित्यानन्द प्रभु तथा हरिदास ठाकुर दोनों ही कृष्णभावनामृत-सम्प्रदाय का घर-घर जाकर प्रचार करते थे। ऐसे प्रचार-कार्य के दौरान उनकी भेंट इन दोनों भाइयों—जगाइ और माधाइ से हुई। ये दोनों भाई शराब पीकर उन्मत्त दशा में थे और उन्हें देखकर उनका पीछा करने लगे। अगले दिन माधाइ ने नित्यानन्द प्रभु के सिर पर एक मिट्टी के घड़े का टुकड़ा फेंककर मारा , जिससे उनके सिर से रक्त निकलने लगा। जब श्री चैतन्य महाप्रभु ने इसके बारे में सुना , तो वे दोनों भाइयों को दण्डित करने के उद्देश्य से तुरन्त वहाँ पहुँचे , किन्तु जब दयानिधि भगवान् गौराङ्ग ने जगाइ को अपने किये पर पश्चात्ताप प्रकट करते देखा , तो महाप्रभु ने तुरन्त ही उसे गले लगा लिया। पूर्ण पुरुषोत्तम भगवान् का साक्षात् दर्शन पाकर और उन्हें गले लगाकर दोनों भाई तुरन्त निर्मल हो गये। इस प्रकार महाप्रभु ने उन्हें हरे कृष्ण महामन्त्र के कीर्तन में दीक्षित किया गया और उनका उद्धार कर दिया गया।


## Verse ad/17/18
तबे सप्त-प्रहर छिला प्रभु भावावेशे ।
यथा तथा भक्त-गण देखिल विशेषे ॥१८॥
*तबे —तत्पश्चात् ; सप्त-प्रहर —इक्कीस घण्टे ; छिला —रहे ; प्रभु —महाप्रभु ; भाव-आवेशे —भावावेश में ; यथा —कहीं भी ; तथा —सर्वत्र ; भक्त-गण —भक्त गण ; देखिल —देखा ; विशेषे —विशेष तौर पर।*


### अनुवाद
इस घटना के बाद महाप्रभु इक्कीस घण्टों तक भावातिरेक की स्थिति में रहे और सारे भक्तों ने उनकी विशेष लीलाएँ देखीं।


### तात्पर्य
अर्चाविग्रह के कक्ष में सिंहासन के पीछे अर्चाविग्रह के लिए एक शय्या अवश्य होनी चाहिए (यह प्रथा हमारे सभी केन्द्रों में शुरू होनी चाहिए। शय्या चाहे बड़ी हो या छोटी , इससे कोई अन्तर नहीं पड़ता ; यह इतने आकार की होनी चाहिए कि विग्रह-कक्ष में आसानी से रखी जा सके ; किन्तु कम से कम छोटी शय्या होनी आवश्यक है।) एक दिन श्रीवास ठाकुर के घर में भगवान् चैतन्य महाप्रभु विष्णु की शय्या पर बैठ गये और सारे भक्तों ने पुरुष-सूक्त के वैदिक मन्त्रों से उनकी पूजा की— सहस्त्र शिर्षा पुरुष: सहस्राक्ष: सहस्रपात्। अर्चाविग्रहों की स्थापना के समय भी इस वेद-स्तुति को शुरू करने की भी आवश्यकता है। अर्चाविग्रह को स्‍नान कराते समय सारे पुरोहितों तथा भक्तों को इस पुरुष सूक्त का उच्चारण करना चाहिए और पूजा के लिए अर्चाविग्रह पर फूल , फल , अगरबत्ती , आरती सामग्री , नैवेद्य , वस्त्र तथा आभूषण अर्पित करने चाहिए। सभी भक्तों ने चैतन्य महाप्रभु की इस तरह पूजा की और महाप्रभु सात प्रहर अर्थात् इक्कीस घण्टे तक भावावेश में रहे। उन्होंने भक्तों को यह दिखाने के लिए इस अवसर का लाभ उठाया कि वे आदि पूर्ण पुरुषोत्तम भगवान् कृष्ण हैं , जो सभी अवतारों के उद्गम हैं , जैसाकि भगवद्गीता ( १०.८) में पुष्टि की गई है: अहं सर्वस्य प्रभवो मत्त: सर्वं प्रवर्तते। पूर्ण पुरुषोत्तम भगवान् के सारे विभिन्न रूप या विष्णुतत्त्व भगवान् कृष्ण के शरीर से ही निकलते हैं। चैतन्य महाप्रभु ने भक्तों की सारी निजी इच्छाओं को खोलकर रखा और इस तरह वे सभी आश्वस्त हो सके कि महाप्रभु ही पूर्ण पुरुषोत्तम भगवान् हैं।

कुछ भक्त महाप्रभु के इस भाव-प्रदर्शन को सात प्रहरिया भाव और अन्य इसे महाभावप्रकाश या महाप्रकाश नाम से पुकारते हैं। चैतन्य-भागवत के मध्य खण्ड के नवें अध्याय में इस सात प्रहरिया भाव का वर्णन है , जिसमें इसका भी उल्लेख है कि उन्होंने दु:खी नामक एक दासी को सुखी नाम दिया। उन्होंने खोलावेचा श्रीधर को बुलवाया और उसे अपना महाप्रकाश दिखलाया। फिर उन्होंने मुरारि गुप्त को बुलाकर अपना रामचन्द्र भगवान् का रूप दिखलाया। उन्होंने हरिदास ठाकुर को अपना आशीर्वाद दिया , अद्वैत प्रभु से भगवद्गीता यथारूप का पाठ करने ( गीतार सत्यपाठ ) के लिए कहा तथा मुकुन्द पर विशिष्ट कृपा दिखलाई।


## Verse ad/17/19
वराह-आवेश हैला मुरारि-भवने ।
ताँर स्कन्धे चड़ि’ प्रभु नाचिला अङ्गने ॥१९॥
*वराह-आवेश —वराहदेव के आवेश में ; हैला —आ गये ; मुरारि-भवने —मुरारि गुप्त के घर में ; ताँर स्कन्धे —मुरारि गुप्त के कन्धों पर ; चड़ि’ —चढ़कर ; प्रभु —महाप्रभु ; नाचिला —नाचे ; अङ्गने —आंगन में।*


### अनुवाद
एक दिन श्री चैतन्य महाप्रभु को वराह-अवतार का भावावेश हुआ, तो वे मुरारि गुप्त के कंधों पर चढ़ गये। फिर मुरारि गुप्त के आँगन में दोनों नाचने लगे।


### तात्पर्य
एक दिन चैतन्य महाप्रभु चिल्लाने लगे—‘‘शूकर! शूकर!’’ इस तरह भगवान् के शूकर अवतार का आवाहन करते हुए उन्होंने शूकर अवतार का रूप धारण कर लिया और मुरारि गुप्त के कंधों पर चढ़ गये। वे एक छोटा-सा गाडु , टोटी वाला छोटा जल-पात्र लिए थे और उन्होंने प्रतीक रूप में पृथ्वी को समुद्र के भीतर से पकड़कर ऊपर निकाल लिया , क्योंकि यही भगवान् वराह की लीला है।


## Verse ad/17/20
तबे शुक्लाम्बरेर कैल तण्डुल-भक्षण ।
‘हरेर्नाम’ श्लोकेर कैल अर्थ विवरण ॥२०॥
*तबे —तत्पश्चात् ; शुक्लाम्बरेर —शुक्लाम्बर ब्रह्मचारी ; कैल —किया ; तण्डुल —कच्चा चावल ; भक्षण —खाना ; हरेर् नाम श्लोकेर —हरेर् नाम श्लोक का ; कैल —किया ; अर्थ —अर्थ ; विवरण —विवरण।*


### अनुवाद
इसके बाद महाप्रभु ने शुक्लाम्बर ब्रह्मचारी द्वारा दिया हुआ कच्चा चावल खाया और बृहन्नारदीय पुराण में उल्लिखित हरेर्नाम श्लोक का विस्तार से भावार्थ बतलाया।


### तात्पर्य
शुक्लाम्बर ब्रह्मचारी गंगा के तट पर नवद्वीप में रहते थे। जब श्री चैतन्य महाप्रभु भावावेश में नाच रहे थे , तब वे झोली में चावल लेकर उनके निकट गये। महाप्रभु अपने भक्त से इतने प्रसन्न हुए कि उन्होंने तुरन्त झोली छीन ली और कच्चे चावल खाने लगे। किसी ने उन्हें मना नहीं किया और वे पूरा चावल खा गये।


## Verse ad/17/21
हरेर्नाम हरेर्नाम हरेर्नामैव केवलम् ।
कलौ नास्त्येव नास्त्येव नास्त्येव गतिरन्यथा ॥२१॥
*हरे: नाम —भगवान् का पावन नाम ; हरे: नाम —भगवान् का पावन नाम ; हरे: नाम —भगवान् का पावन नाम ; एव —निश्चित रूप से ; केवलम् —केवल ; कलौ —इस कलियुग में ; न अस्ति —नहीं है ; एव —निश्चित रूप से ; न अस्ति —नहीं है ; एव —निश्चय ही ; न अस्ति —नहीं है ; एव —निश्चय ही ; गति: —गति ; अन्यथा —अन्य कोई।*


### अनुवाद
‘‘इस कलियुग में आत्म-साक्षात्कार के लिए भगवान् के पवित्र नाम के कीर्तन, भगवान् के पवित्र नाम के कीर्तन, भगवान् के पवित्र नाम के कीर्तन के अतिरिक्त अन्य कोई उपाय नहीं है, अन्य कोई उपाय नहीं है, अन्य कोई उपाय नहीं है।’’


## Verse ad/17/22
कलि-काले नाम-रूपे कृष्ण-अवतार ।
नाम हैते हय सर्व-जगत्निस्तार ॥२२॥
*कलि-काले —इस कलियुग में ; नाम-रूपे —पावन नाम के रूप में ; कृष्ण —भगवान् कृष्ण ; अवतार —अवतार ; नाम —पावन नाम ; हैते —से ; हय —हो जाता है ; सर्व —सर्व ; जगत् —जगत् का ; निस्तार —उद्धार।*


### अनुवाद
इस कलियुग में भगवान् के पवित्र नाम अर्थात् हरे कृष्ण महामन्त्र भगवान् कृष्ण का अवतार है। केवल पवित्र नाम के कीर्तन से मनुष्य भगवान् की प्रत्यक्ष संगति कर सकता है। जो कोई भी ऐसा करता है, उसका निश्चित रूप से उद्धार हो जाता है।


## Verse ad/17/23
दाढ्‌र्य लागि’ ‘हरेर्नाम’-उक्ति तिन-वार ।
जड़ लोक बुझाइते पुन: ‘एव’-कार ॥२३॥
*दाढ्‌र्य लागि’ —बल डालने के लिए ; हरेर् नाम —भगवान् हरि का पावन नाम ; उक्ति —उक्ति ; तिन-वार — तीन बार ; जड़ लोक —सामान्य लोग ; बुझाइते —उनको समझाने के लिए ; पुन: —पुन: ; एव-कार —‘‘एव’’ शब्द।*


### अनुवाद
इस श्लोक में बल देने के लिये एव (निश्चय ही) शब्द को तीन बार दोहराया गया है और इसमें हरेर्नाम (भगवान् का पवित्र नाम) भी तीन बार दोहराया गया है, जिससे सामान्य लोग इसे समझ सकें।


### तात्पर्य
किसी सामान्य व्यक्ति को जोर देकर किसी बात को समझाने के लिए उसे तीन बार दोहराया जाता है। उदाहरण के लिए ऐसा कहा जाए , ‘‘ आप इसे करें! आप इसे करें! आप इसे करें!’’ इस तरह बृहन्नारदीय-पुराण नाम-कीर्तन पर बारम्बार बल देता है , जिससे लोग इसे गम्भीरतापूर्वक ग्रहण करें और माया के बन्धन से अपने आपको मुक्त करा सकें। हमारा यह व्यावहारिक अनुभव है कि कृष्णभावनामृत आन्दोलन में लाखों लोग वस्तुत: हरे कृष्ण महामन्त्र का नियमित रूप से , निर्दिष्ट सिद्धान्तों के अनुसार कीर्तन करके आध्यात्मिक अवस्था को प्राप्त कर रहे हैं। अतएव हम अपने सारे अनुयायियों से अनुरोध करते हैं कि वे इस हरेर्नाम महामन्त्र का प्रतिदिन अपराध रहित तथा नियम सहित सोलह माला का जप करें। इस प्रकार से उनकी सफलता निश्चित है।


## Verse ad/17/24
‘केवल’-शब्दे पुनरपि निश्चय-करण ।
ज्ञान-योग-तप-कर्म-आदि निवारण ॥२४॥
*‘ केवल’-शब्दे —‘केवल’ शब्द से ; पुनरपि —पुन: ; निश्चय-करण —अन्तिम निर्णय ; ज्ञान —ज्ञान का अनुशीलन ; योग — योगाभ्यास ; तप —तपस्या ; कर्म —सकाम कर्म ; आदि —आदि ; निवारण —निषेध।*


### अनुवाद
‘केवल’ शब्द का प्रयोग ज्ञान, योग, तप तथा सकाम कर्म जैसी अन्य विधियों का निषेध करने वाला है।


### तात्पर्य
हमारा कृष्णभावनामृत आन्दोलन केवल हरे कृष्ण मन्त्र के कीर्तन पर बल देता है , जबकि अन्य लोग , जिन्हें इस कलियुग में सफलता के रहस्य का ज्ञान नहीं है , वे ज्ञान के अनुशीलन , योग के अभ्यास या व्यर्थ की तपस्या अथवा सकाम कर्म करने में व्यर्थ ही लगे रहते हैं। वे केवल अपने समय का अपव्यय करते हैं और अपने अनुगामियों को पथभ्रष्ट बनाते हैं। जब हम श्रोताओं को यह बात स्पष्ट रूप से बतलाते हैं , तो विरोधी पक्ष वाले हम पर क्रुद्ध होते हैं। किन्तु शास्त्रों के आदेशानुसार हम इन तथाकथित ज्ञानियों , योगियों , कर्मियों तथा तपस्वियों से समझौता नहीं कर सकते। जब वे कहते हैं कि वे भी हमारी तरह ही अच्छे हैं , तो हमें कहना चाहिए कि केवल हम अच्छे हैं और वे अच्छे नहीं हैं। यह हमारी हठधर्मिता नहीं है , यह शास्त्रों का आदेश है। हमें शास्त्रों के आदेशों से हटना नहीं चाहिए। इसकी पुष्टि चैतन्य-चरितामृत के अगले श्लोक में की गई है।


## Verse ad/17/25
अन्यथा ये माने, तार नाहिक निस्तार ।
नाहि, नाहि, नाहि——ए तिन ‘एव’-कार ॥२५॥
*अन्यथा —अन्यथा ; ये —जो कोई ; माने —स्वीकार करे ; तार —उसका ; नाहिक —नहीं है ; निस्तार — उद्धार ; नाहि नाहि नाहि —और कुछ नहीं , और कुछ नहीं , और कुछ नहीं ; ए —इसमें ; तिन —तीन ; एव-कार — बल देने हेतु।*


### अनुवाद
‘‘यह श्लोक स्पष्ट बतलाता है कि जो कोई अन्य मार्ग स्वीकार करता है, उसका कभी उद्धार नहीं हो सकता। इसीलिए तीन बार ‘अन्य कुछ नहीं, अन्य कुछ नहीं, अन्य कुछ नहीं,’ कहा गया है, जो आत्म-साक्षात्कार की असली विधि पर बल देता है।


## Verse ad/17/26
तृण हैते नीच हञा सदा लबे नाम ।
आपनि निरभिमानी, अन्ये दिबे मान ॥२६॥
*तृण —तिनके ; हैते —की अपेक्षा ; नीच —नीच ; हञा —होकर ; सदा —सदा ; लबे —जपो ; नाम —पावन नाम ; आपनि —अपनी ; निरभिमानी —अभिमान रहित ; अन्ये —अन्यों को ; दिबे —तुम्हें देना चाहिए ; मान —पूरा आदर।*


### अनुवाद
‘‘निरन्तर पवित्र नाम का कीर्तन करने के लिए मनुष्य को रास्ते में उगी घास से भी विनीत होना चाहिए और निजी सम्मान की कामना से रहित होना चाहिए, किन्तु अन्यों को पूरा आदर देना चाहिए।


## Verse ad/17/27
तरु-सम सहिष्णुता वैष्णव करिबे ।
भर्त्सन-ताड़ने काके किछु ना बलिबे ॥२७॥
*तरु-सम —वृक्ष के समान ; सहिष्णुता —सहनशील ; वैष्णव — वैष्णव ; करिबे —अभ्यास करना चाहिए ; भर्त्सन —डांट-डपट करना ; ताड़ने —ताड़न के लिए ; काके —किसी को ; किछु — कुछ ; ना —न ; बलिबे —कहेगा।*


### अनुवाद
‘‘भगवन्नाम-कीर्तन में संलग्न व्यक्ति में वृक्ष जैसी सहनशीलता होनी चाहिए। डाँटे-फटकारे जाने पर भी बदले की भावना से उसे किसी से कुछ नहीं कहना चाहिए।


## Verse ad/17/28
काटिलेह तरु येन किछु ना बोलय ।
शुकाइया मरे, तबु जल ना मागय ॥२८॥
*काटिलेह —काटा जाने पर भी ; तरु —वृक्ष ; येन —जैसे ; किछु —कुछ ; ना —नहीं ; बोलय — कहता है ; शुकाइया —सूख जाना ; मरे —मर जाता है ; तबु —फिर भी ; जल —जल ; ना — नहीं ; मागय —माँगता।*


### अनुवाद
‘‘यदि कोई वृक्ष को काटता भी है, तो भी वह प्रतिरोध नहीं करता, न ही वह सूखने और मरने पर किसी से जल की याचना करता है।


### तात्पर्य
सहनशीलता का ऐसा अभ्यास ( तरोरिव सहिष्णुना ) बहुत कठिन है , किन्तु हरे कृष्ण मन्त्र का कीर्तन करने से मनुष्य में स्वत: सहिष्णुता का गुण विकसित हो जाता है। हरे कृष्ण मन्त्र के कीर्तन से आध्यात्मिक चेतना में उन्नत व्यक्ति को इसको विकसित करने के लिए अलग से अभ्यास नहीं करना पड़ता , क्योंकि हरे कृष्ण मन्त्र का नियमित रूप से कीर्तन करने से भक्त में ये गुण स्वत: आ जाते हैं।


## Verse ad/17/29
एइ-मत वैष्णव कारे किछु ना मागिब ।
अयाचित-वृत्ति, किंवा शाक-फल खाइब ॥२९॥
*एइ-मत —इस प्रकार ; वैष्णव —भक्त ; कारे —किसी से ; किछु —कुछ ; ना —नहीं ; मागिब —माँगेगा ; अयाचित-वृत्ति —कुछ न माँगने की वृत्ति ; किंवा —अथवा ; शाक —शाक सब्जी ; फल —फल ; खाइब —खाएगा।*


### अनुवाद
‘‘इस प्रकार वैष्णव को किसी से कुछ भी नहीं माँगना चाहिए। यदि कोई बिना माँगे ही कुछ देता है, तो उसे स्वीकार करना चाहिए, किन्तु यदि कुछ न मिले, तो वैष्णव को शाक तथा फल जो भी मिल सकें, उन्हें खाकर सन्तुष्ट होना चाहिए।


## Verse ad/17/30
सदा नाम लइब, यथा-लाभेते सन्तोष ।
एइत आचार करे भक्ति-धर्म-पोष ॥३०॥
*सदा —सदा ; नाम —पावन नाम ; लइब —जपना चाहिए ; यथा —यथा ; लाभेते —लाभ होता है ; सन्तोष —सन्तोष ; एइत —यह ; आचार —आचरण ; करे —करता है ; भक्ति-धर्म —भक्ति का ; पोष —पोषण।*


### अनुवाद
‘‘मनुष्य को सदा नाम-कीर्तन करने के सिद्धान्त का दृढ़ता से पालन करना चाहिए और उसे जो कुछ आसानी से मिल जाए, उसी से सन्तुष्ट होना चाहिए। ऐसे भक्तिमय आचरण से उसकी भक्ति सुदृढ़ बनी रहती है।


## Verse ad/17/31
तृणादपि सु-नीचेन तरोरिव सहिष्णुना ।
अमानिना मान-देन कीर्तनीय: सदा हरि: ॥३१॥
*तृणात् अपि —तृण से भी ; सु-नीचेन —नीच होना ; तरो: —वृक्ष ; इव —की भाँति ; सहिष्णुना —सहिष्णु ; अमानिना —झूठे गर्व से रहित होकर ; मान-देन —दूसरों को सम्मान देना ; कीर्तनीय: —कीर्तन करना चाहिए ; सदा —सदा ; हरि: —प्रभु के पावन नाम का।*


### अनुवाद
‘‘जो अपने आपको घास से भी अधिक तुच्छ मानता है, जो वृक्ष से भी अधिक सहिष्णु है और जो किसी से निजी सम्मान की अपेक्षा नहीं रखता, फिर भी दूसरों को सम्मान देने के लिए सदा तत्पर रहता है, वह सरलता से सदा भगवान् के पवित्र नाम का कीर्तन कर सकता है।’’


### तात्पर्य
यहाँ घास का विशेष रूप से उल्लेख हुआ है , क्योंकि सभी लोग उसे रौंदते हैं , तब भी बेचारी घास प्रतिरोध नहीं करती। यह उदाहरण संकेत करता है कि गुरु या नेता को अपने पद का गर्व नहीं होना चाहिए। उसे सामान्य व्यक्ति से भी अधिक विनीत होना चाहिए और उसे हरे कृष्ण मन्त्र का कीर्तन करते हुए चैतन्य महाप्रभु के सम्प्रदाय का प्रचार करते रहना चाहिए।


## Verse ad/17/32
ऊर्ध्व-बाहु करि’ कहों, शुन, सर्व-लोक ।
नाम-सूत्रे गाँथि’ पर कण्ठे एइ श्लोक ॥३२॥
*ऊर्ध्व-बाहु —हाथ ऊँचे उठाकर ; करि’ —ऐसा करके ; कहों —मैं घोषणा करता हूँ ; शुन —कृपया सुनो ; सर्व-लोक —सभी लोग ; नाम —पावन नाम ; सूत्रे —धागे में ; गाँथि —पिरोकर ; पर —पहनो ; कण्ठे —कण्ठ पर ; एइ —इस ; श्लोक —श्लोक को।*


### अनुवाद
मैं अपने हाथ ऊपर उठाकर घोषित कर रहा हूँ, ‘‘कृपया हर कोई मुझे सुनें! इस श्लोक को पवित्र नाम के धागे में पिरोकर निरन्तर स्मरण करने के लिए अपने गले में पहन लें।’’


### तात्पर्य
हरे कृष्ण महामन्त्र का कीर्तन करते हुए प्रारम्भ में कई तरह के अपराध हो सकते हैं , जिन्हें नामाभास तथा नाम-अपराध कहते हैं। इस अवस्था में हरे कृष्ण महामन्त्र का जप करने से कृष्ण का शुद्ध प्रेम प्राप्त करने की सम्भावना नहीं रहती। अतएव मनुष्य को हरे कृष्ण मन्त्र का जप तृणादपि सुनीचेन तरोरिव सहिष्णुना श्लोक के सिद्धान्तों के अनुसार करना चाहिए। यह ध्यान में रखें कि जप में ऊपरी तथा निचले होठों एवं जीभ को कार्य करना पड़ता है। इन तीनों को हरे कृष्ण महामन्त्र का कीर्तन करने में अवश्य संलग्न रहना चाहिए। हरे कृष्ण शब्दों का उच्चारण बहुत स्पष्ट होना चाहिए और सुनाई पड़ना चाहिए। कभी-कभी लोग होठ तथा जीभ से फुसफुसाकर अस्पष्ट उच्चारण करते हैं। जप अत्यन्त सरल है , लेकिन इसका अभ्यास गम्भीरतापूर्वक करना चाहिए। अतएव चैतन्य-चरितामृत के रचयिता कृष्णदास कविराज गोस्वामी हर एक को सलाह देते हैं कि इस श्लोक को हमेशा गले में बाँधकर रख लेना चाहिए।


## Verse ad/17/33
प्रभु-आज्ञाय कर एइ श्लोक आचरण ।
अवश्य पाइबे तबे श्री-कृष्ण-चरण ॥३३॥
*प्रभु —महाप्रभु की ; आज्ञाय —आज्ञा से ; कर —करो ; एइ श्लोक —इस श्लोक का ; आचरण —अभ्यास ; अवश्य —अवश्य ; पाइबे —वह पाएगा ; तबे —तत्पश्चात् ; श्री-कृष्ण-चरण —भगवान् कृष्ण के चरणकमल।*


### अनुवाद
इस श्लोक में श्री चैतन्य महाप्रभु ने जो सिद्धान्त बतलाये हैं, उनका दृढ़ता से पालन करना चाहिए। यदि कोई चैतन्य महाप्रभु तथा गोस्वामियों के चरणचिह्नों का अनुसरण करता रहे, तो उसे जीवन का चरम लक्ष्य अर्थात् श्रीकृष्ण के चरणकमल अवश्य प्राप्त होंगे।


## Verse ad/17/34
तबे प्रभु श्रीवासेर गृहे निरन्तर ।
रात्रे सङ्कीर्तन कैल एक संवत्सर ॥३४॥
*तबे —तत्पश्चात् ; प्रभु —चैतन्य महाप्रभु ने ; श्रीवासेर —श्रीवास ठाकुर के ; गृहे —घर में ; निरन्तर — सदा ; रात्रे —रात को ; सङ्कीर्तन —हरे कृष्ण महामंत्र का संकीर्तन ; कैल —किया ; एक संवत्सर —पूरा एक वर्ष।*


### अनुवाद
श्री चैतन्य महाप्रभु पूरे एक वर्ष तक हर रात्रि को श्रीवास ठाकुर के घर पर हरे कृष्ण मंत्र का सामूहिक कीर्तन नियमित रूप से चलाते रहे।


## Verse ad/17/35
कपाट दिया कीर्तन करे परम आवेशे ।
पाषण्डी हासिते आइसे, ना पाय प्रवेशे ॥३५॥
*कपाट —द्वार ; दिया —बन्द करके ; कीर्तन —कीर्तन ; करे —किया ; परम — परम ; आवेशे —आनन्द की दशा में ; पाषण्डी —पाखंडी ; हासिते —हँसने के लिए ; आइसे —आना ; ना — न ; पाय —पाए ; प्रवेशे —प्रवेश।*


### अनुवाद
यह भावपूर्ण कीर्तन दरवाजे बन्द करके किया जाता था, जिससे हँसी उड़ाने की दृष्टि से आने वाले अविश्वासी लोग प्रवेश न कर सकें।


### तात्पर्य
हरे कृष्ण महामंत्र का कीर्तन कोई भी कर सकता है , किन्तु कभी-कभी अविश्वासी लोग कीर्तन में व्यवधान उत्पन्न करने आते हैं। यहाँ यह संकेत दिया गया है कि ऐसी अवस्था में मन्दिर के द्वार बन्द कर लिए जाएँ। केवल प्रामाणिक कीर्तन करने वालों को प्रविष्ट होने दिया जाए , अन्यों को नहीं। किन्तु जब बड़े पैमाने पर हरे कृष्ण महामन्त्र का सामूहिक कीर्तन होता है , तो हम अपना मन्दिर हर किसी को सम्मिलित होने के लिए खुला रखते हैं और चैतन्य महाप्रभु की कृपा से इसके परिणाम अच्छे निकले हैं।


## Verse ad/17/36
कीर्तन शुनि’ बाहिरे तारा ज्वलि’ पुड़ि’ मरे ।
श्रीवासेरे दु:ख दिते नाना युक्ति करे ॥३६॥
*कीर्तन शुनि’ —कीर्तन सुनने के बाद ; बाहिरे —बाहर ; तारा —अविश्वासी , नास्तिक ; ज्वलि’ —जल गये ; पुड़ि’ —राख ; मरे —मरना ; श्रीवासेरे —श्रीवास ठाकुर को ; दु:ख — दु:ख ; दिते —देने के लिए ; नाना —नाना ; युक्ति —युक्तियाँ ; करे —करना।*


### अनुवाद
इस तरह अविश्वासी लोग मानो जलकर राख हो गये और ईर्ष्या से मर गये। बदला लेने के लिए उन्होंने श्रीवास ठाकुर को अनेक प्रकार से कष्ट पहुँचाने की योजना बनाई।


## Verse ad/17/37-38
एक-दिन विप्र, नाम——‘गोपाल चापाल’ ।
पाषण्डि-प्रधान सेइ दुर्मुख, वाचाल ॥३७॥
भवानी-पूजार सब सामग्री लञा ।
रात्रे श्रीवासेर द्वारे स्थान लेपाञा ॥३८॥
*एक-दिन —एक दिन ; विप्र —एक ब्राह्मण ; नाम — नामक ; गोपाल चापाल —गोपाल चापाल ; पाषण्डि-प्रधान —नास्तिकों का प्रमुख ; सेइ —वह ; दुर्मुख —कटु शब्द वादी ; वाचाल — वाचाल ; भवानी-पूजार —भवानी माता की पूजा के लिए ; सब —सब ; सामग्री —सामान ; लञा —लेकर ; रात्रे — रात को ; श्रीवासेर —श्रीवास ठाकुर के ; द्वारे —द्वार पर ; स्थान —स्थान ; लेपाञा —लेप करना।*


### अनुवाद
एक दिन जब रात में श्रीवास ठाकुर के घर के भीतर कीर्तन चल रहा था, तब गोपाल चापाल नामक एक ब्राह्मण, जो नास्तिकों (पाषण्डियों) का अगुवा था और बहुत बातूनी तथा बोलने में अक्खड़ था, श्रीवास ठाकुर के द्वार के बाहर दुर्गादेवी की पूजन-सामग्री रख आया।


### तात्पर्य
यह ब्राह्मण गोपाल चापाल यह सिद्ध करके श्रीवास ठाकुर को बदनाम करना चाहता था कि वे वास्तव में शाक्त हैं अर्थात् भवानी , दुर्गा देवी के पूजक हैं , किन्तु ऊपर-ऊपर से वैष्णव बनते हैं। बंगाल में देवी काली तथा भगवान् कृष्ण के भक्तों में सदा-सदा से स्पर्धा चलती आई है। सामान्यतया बंगाली , विशेषकर जो मांसाहारी तथा शराबी हैं , वे देवी दुर्गा , काली , शीतला तथा चण्डी की पूजा करने में आसक्त रहते हैं। ऐसे भक्तगण जो शाक्त या शक्ति-तत्त्व के पूजक कहलाते हैं , सदैव वैष्णवों से ईर्ष्या करते हैं। चूँकि श्रीवास ठाकुर नवद्वीप के विख्यात और सम्मानित वैष्णव थे , अतएव गोपाल चापाल उन्हें शाक्त सिद्ध करके उनकी प्रतिष्ठा को घटाना चाहता था। इसीलिए उसने श्रीवास ठाकुर के दरवाजे पर शिव-पत्नी , भवानी की पूजा करने की सामग्री—लाल फूल , केले का पत्ता , सुरा का घड़ा तथा लाल चन्दन का लेप रख दिया। प्रात:काल जब श्रीवास ठाकुर ने अपने दरवाजे पर यह पूजा-सामग्री देखी , तो उन्होंने आसपास के भद्र लोगों को बुलाया और दिखलाया कि आज रात मैं भवानी की पूजा कर रहा था। इन लोगों ने खेद प्रकट किया और भंगी को बुलाकर उस स्थान पर पानी छिड़काकर तथा गोबर से लिपाकर उसे शुद्ध कराया। चैतन्य भागवत में गोपाल चापाल सम्बन्धी इस घटना का उल्लेख नहीं है।


## Verse ad/17/39
कलार पात उपरे थुइल ओड़-फुल ।
हरिद्रा, सिन्दूर आर रक्त-चन्दन, तण्डुल ॥३९॥
*कलार पात —केले का पत्ता ; उपरे —ऊपर ; थुइल —रखा हुआ ; ओड़-फुल —एक विशेष प्रकार का फूल ; हरिद्रा — हल्दी ; सिन्दूर —सिंदूर ; आर —और ; रक्त-चन्दन —लाल चन्दन का लेप ; तण्डुल —चावल।*


### अनुवाद
उसने केले के पत्ते के ऊपर पूजा की सामग्री रखी थी, जिसमें ओड़-फूल, हल्दी, सिन्दूर, लाल-चन्दन का लेप तथा चावल थे।


## Verse ad/17/40
मद्य-भाण्ड-पाशे धरि’ निज-घरे गेल ।
प्रात:-काले श्रीवास ताहा त’ देखिल ॥४०॥
*मद्य-भाण्ड —मदिरा का पात्र ; पाशे —निकट ; धरि’ —रखकर ; निज-घरे —अपने घर को ; गेल —गया ; प्रात:-काले —प्रात: काल ; श्रीवास —श्रीवास ठाकुर ; ताहा —वे सब वस्तुएँ ; त’ —निश्चित रूप से ; देखिल —देखीं।*


### अनुवाद
इस सामग्री के पास उसने एक शराब का घड़ा रख दिया था। प्रात:काल जब श्रीवास ठाकुर ने अपना दरवाजा खोला, तो उन्हें यह सारी सामग्री दिखाई दी।


## Verse ad/17/41
बड़ बड़ लोक सब आनिल बोलाइया ।
सबारे कहे श्रीवास हासिया हासिया ॥४१॥
*बड़ बड़ —पूजनीय ; लोक —लोग ; सब —सब ; आनिल —उनको लाये ; बोलाइया —बुलवाकर ; सबारे —प्रत्येक को ; कहे —कहते हैं ; श्रीवास —श्रीवास ठाकुर ; हासिया हासिया —हँसते हँसते।*


### अनुवाद
श्रीवास ठाकुर ने पड़ोस के सारे प्रतिष्ठित लोगों को बुलाया और हँसते-हँसते उनसे इस प्रकार कहा।


## Verse ad/17/42
नित्य रात्रे करि आमि भवानी-पूजन ।
आमार महिमा देख, ब्राह्मण-सज्जन ॥४२॥
*नित्य रात्रे —हर रात को ; करि —मैं करता हूँ ; आमि —मैं ; भवानी-पूजन —शिव की पत्नी भवानी की पूजा ; आमार —मेरी ; महिमा —महिमा ; देख —आप देखते हैं ; ब्राह्मण-सत्-जन —सभी पूज्य ब्राह्मण।*


### अनुवाद
‘‘हे महाशयों, मैं हर रात देवी भवानी की पूजा करता हूँ। चूँकि पूजा की सारी सामग्री यहाँ उपस्थित है, अतएव समस्त आदरणीय ब्राह्मणों तथा उच्च जाति के सदस्यों, आप मेरी स्थिति को समझ सकते हैं।’’


### तात्पर्य
वैदिक पद्धति के अनुसार चार जातियाँ हैं—ब्राह्मण , क्षत्रिय , वैश्य तथा शूद्र और इनके भी नीचे होते हैं पञ्चम ( अर्थात् पाँचवी श्रेणी के लोग) , जो शूद्रों से भी निम्न होते हैं। उच्च जाति वाले—ब्राह्मण , क्षत्रिय तथा वैश्य भी ब्राह्मण सज्जन कहलाते थे। ब्राह्मण विशेषकर सज्जन कहलाते थे , क्योंकि ये सारे समाज का मार्गदर्शन करते थे। यदि गाँव में कोई झगड़ा होता , तो लोग निपटारे के लिए इन्हीं सम्मानित ब्राह्मणों के पास जाते थे। अब इस तरह के ब्राह्मण तथा सज्जन खोज पाना कठिन है। अत: हर गाँव तथा हर नगर इतना बिगड़ चुका है कि शान्ति तथा सुख का नामोनिशान भी नहीं रहा। पूर्ण सुसंस्कृत सभ्यता के पुनर्जागरण के लिए सारे विश्व में समाज के वैज्ञानिक विभाजन अर्थात् ब्राह्मण , क्षत्रिय , वैश्य तथा शूद्र को लागू करना चाहिए। जब तक कुछ लोगों को ब्राह्मण बनने का प्रशिक्षण नहीं दिया जाता , तब तक मानव-समाज में शान्ति नहीं आ सकती।


## Verse ad/17/43
तबे सब शिष्ट-लोक करे हाहाकार ।
ऐछे कर्म हेथा कैल कोन् दुराचार ॥४३॥
*तबे —तत्पश्चात् ; सब —सब ; शिष्ट-लोक —शिष्ट लोग ; करे —बोल पड़े ; हाहा-कार —ओह! ; ऐछे —ऐसे ; कर्म —कार्यकलाप ; हेथा —यहाँ ; कैल —किया ; कोन् —कौन ; दुराचार —दुराचारी।*


### अनुवाद
तब वहाँ एकत्र सारे सज्जन हाहाकार करके बोले, ‘‘यह क्या? यह क्या? किसने यह बदमाशी की है? वह पापी कौन है?’’


## Verse ad/17/44
हाड़िके आनिया सब दूर कराइल ।
जल-गोमय दिया सेइ स्थान लेपाइल ॥४४॥
*हाड़िके —झाडूवाला ; आनिया —बुलाकर ; सब —सब ; दूर कराइल —दूर फेंकवाया ; जल —जल ; गोमय —गोबर ; दिया —मिलाकर ; सेइ —वह ; स्थान —स्थान ; लेपाइल —लिपवाया।*


### अनुवाद
उन्होंने एक झाड़ू लगाने वाले (हाड़ी) को बुलाया, जिसने सारी पूजा-सामग्री दूर फेंकी और उस स्थान को जल तथा गोबर से लीपकर शुद्ध किया।


### तात्पर्य
वैदिक समाज में जो व्यक्ति मल साफ करने तथा सड़कों पर झाड़ू देने जैसा सार्वजनिक स्वच्छता का कार्य करता है , हाड़ी कहलाता है। कभी-कभी वे अछूत होते हैं , विशेषतया जब वे अपने धंधे में लगे होते हैं , किन्तु इन्हें भी भक्त बनने का अधिकार है। श्रीभगवद्गीता ( ९.३२) में इसकी पुष्टि हुई है , भगवान् कहते हैं:

‘‘ हे पृथापुत्र , जो मेरी शरण में आते हैं—भले ही वे निम्न जन्म के—स्त्रियाँ , वैश्य (वणिक) तथा शूद्र (श्रमिक) क्यों न हों , वे परम गन्तव्य को प्राप्त कर सकते हैं।’’

भारत में अनेक अछूत निम्न जातियाँ हैं , किन्तु वैष्णव सिद्धान्त के अनुसार जीवन के आध्यात्मिक स्तर पर इस कृष्णभावनामृत आन्दोलन को स्वीकार करने के लिए हर व्यक्ति का स्वागत किया जाता है और इस प्रकार कष्टों से छुटकारा दिलाया जाता है। भौतिक स्तर पर इस तरह की समानता या बन्धुत्व असम्भव है।

जब चैतन्य महाप्रभु तृणादपि सुनीचेन तरोरिव सहिष्णुना कहते हैं , तो वे इंगित करते हैं कि मनुष्य को देहात्म-बोध से ऊपर उठना चाहिए। जब मनुष्य अच्छी तरह समझ लेता है कि वह भौतिक शरीर नहीं , अपितु आत्मा है , तब वह निम्न जाति के लोगों से भी अधिक विनीत हो जाता है , क्योंकि आध्यात्मिक दृष्टि से वह उन्नत हो जाता है। ऐसी विनयशीलता जिसमें मनुष्य अपने आपको घास से भी निम्न मानता है , सुनीचत्व कहलाती है और वृक्ष से भी अधिक सहनशील बनना सहिष्णुत्व कहलाता है। भक्ति को प्राप्त करके देहात्म-बोध की परवाह न करना अमानित्व अर्थात् भौतिक सम्मान के प्रति उदासीन होना कहलाता है। इस तरह से स्थित भक्त मानद कहलाता है , क्योंकि वह नि:संकोच भाव से अन्यों को सम्मान देने के लिए उद्यत रहता है।

यद्यपि महात्मा गांधी ने अछूतों को शुद्ध करने का हरिजन आन्दोलन चलाया , किन्तु वे असफल रहे , क्योंकि उन्होंने सोचा कि प्रत्येक व्यक्ति किसी प्रकार की भौतिक व्यवस्था द्वारा हरिजन अर्थात् भगवान् का पार्षद बन सकता है। ऐसा सम्भव नहीं है। जब तक मनुष्य यह पूर्णतया अनुभव नहीं करता कि वह शरीर नहीं , अपितु आत्मा है , तब तक उसके लिए हरि-जन बनने का प्रश्न ही नहीं उठता। जो लोग चैतन्य महाप्रभु तथा उनकी गुरु-शिष्य परम्परा के पदचिह्नों पर नहीं चलते , वे पदार्थ तथा आत्मा में भेद नहीं कर सकते , अतएव उनके सारे विचार समस्याओं का मिश्रण मात्र बन जाते हैं। वे वस्तुत: मायादेवी के जाल में फँसे रहते हैं।


## Verse ad/17/45
तिन दिन रहि’ सेइ गोपाल-चापाल ।
सर्वाङ्गे हइल कुष्ठ, वहे रक्त-धार ॥४५॥
*तिन दिन —तीन दिन ; रहि’ —इस प्रकार रहने पर ; सेइ —वह ; गोपाल-चापाल —गोपाल चापाल ; सर्व-अङ्गे —सारे शरीर पर ; हइल —दिखने लगा ; कुष्ठ —कुष्ट रोग ; वहे —निकलने लगी ; रक्त-धार —खून की धारा।*


### अनुवाद
तीन दिनों के बाद गोपाल चापाल को कोढ़ हो गया और उसके सारे शरीर में घाव होकर उसमें से रक्त निकलने लगा।


## Verse ad/17/46
सर्वाङ्ग बेड़िल कीटे, काटे निरन्तर ।
असह्य वेदना, दु:खे ज्वलये अन्तर ॥४६॥
*सर्व-अङ्ग —सारे शरीर पर ; बेड़िल —ढक गया ; कीटे —कीड़ों से ; काटे —काटते हुए ; निरन्तर —निरन्तर ; असह्य —असहनीय ; वेदना —दर्द ; दु:खे —दु:ख में ; ज्वलये —जलता है ; अन्तर —बिना रुके।*


### अनुवाद
उसके सारे शरीर में कीड़े पड़ गये और वे उसे निरन्तर काटने लगे। गोपाल चापाल को असह्य पीड़ा होने लगी। उसका सारा शरीर कष्ट से जलने लगा।


## Verse ad/17/47
गङ्गा-घाटे वृक्ष-तले रहे त’ वसिया ।
एक दिन बले किछु प्रभुके देखिया ॥४७॥
*गङ्गा-घाटे —गंगा के तट पर ; वृक्ष-तले —एक वृक्ष के नीचे ; रहे —रहता ; त’ —निश्चय ही ; वसिया —बैठा ; एक दिन —एक दिन ; बले —कहता है ; किछु —कुछ ; प्रभुके —महाप्रभु को ; देखिया —देखकर।*


### अनुवाद
चूँकि कोढ़ छूत का रोग है, इसलिए गोपाल चापाल गाँव छोड़कर गंगा नदी के किनारे एक वृक्ष के नीचे जा बैठा। एक दिन उसने चैतन्य महाप्रभु को उधर से जाते देखा, तो उनसे वह इस तरह बोला।


## Verse ad/17/48
ग्राम-सम्बन्धे आमि तोमार मातुल ।
भागिना, मुइ कुष्ठ-व्याधिते हञाछि व्याकुल ॥४८॥
*ग्राम-सम्बन्धे —गाँव के सम्बन्ध में ; आमि —मैं (हूँ) ; तोमार —आपका ; मातुल —मामा ; भागिना —भतीजे ; मुइ —मैं ; कुष्ठ-व्याधिते —कुष्ठ रोग से ; हञाछि —हो गया हूँ ; व्याकुल —बहुत दु:खी।*


### अनुवाद
‘‘हे भांजे, मैं गाँव के नाते आपका मामा लगता हूँ। देखो न इस कुष्ठरोग के आक्रमण ने मुझे किस तरह पीड़ित कर रखा है।


## Verse ad/17/49
लोक सब उद्धारिते तोमार अवतार ।
मुञि बड़ दुखी, मोरे करह उद्धार ॥४९॥
*लोक —लोग ; सब —सब ; उद्धारिते —उद्धार करने हेतु ; तोमार — आपका ; अवतार —अवतार ; मुञि —मैं (हूँ) ; बड़ —बड़ा ; दुखी —दु:खी ; मोरे — मुझे ; करह —कृपया करो ; उद्धार —उद्धार।*


### अनुवाद
‘‘आप ईश्वर के अवतार हैं और अनेक पतितात्माओं का उद्धार कर रहे हैं। मैं भी अत्यन्त दु:खी पतितात्मा हूँ। कृपा करके मेरा भी उद्धार कीजिये।’’


### तात्पर्य
ऐसा लगता है कि गोपाल चापाल पापी , बातूनी तथा अपमान करने वाला होने पर भी उसमें सरलता का गुण था। अतएव वह चैतन्य महाप्रभु को पूर्ण पुरुषोत्तम भगवान् का अवतार मानता था , जो सभी पतितात्माओं का उद्धार करने के लिए आये थे , अतएव उसने अपने उद्धार की याचना की। किन्तु वह यह नहीं जानता था कि उद्धार का अर्थ शारीरिक व्याधियों का दूर होना ही नहीं है , यद्यपि जब मनुष्य भौतिक बन्धन से छूट जाता है , तो उसकी शारीरिक व्याधियाँ स्वत: समाप्त हो जाती हैं। गोपाल चापाल केवल यह चाहता था कि उसका कोढ़ दूर हो जाए , किन्तु श्री चैतन्य उसे व्याधि का असली कारण बताना चाहते थे , यद्यपि उन्होंने उसकी याचना स्वीकार कर ली थी।


## Verse ad/17/50
एत शुनि’ महाप्रभुर हइल क्रुद्ध मन ।
क्रोधावेशे बले तारे तर्जन-वचन ॥५०॥
*एत —इस प्रकार ; शुनि’ —सुनकर ; महाप्रभुर —श्री चैतन्य महाप्रभु का ; हइल —था ; क्रुद्ध —क्रुद्ध ; मन —मन ; क्रोध-आवेशे —क्रोध के कारण ; बले —कहे ; तारे —उसको ; तर्जन —दण्डनीय , ताड़ना ; वचन —शब्द।*


### अनुवाद
यह सुनकर चैतन्य महाप्रभु अत्यधिक क्रोधित प्रतीत हुए और उसी क्रोधावेश में उन्होंने उसे कुछ प्रताड़ना-भरे शब्द कहे।


## Verse ad/17/51
आरे पापि, भक्त-द्वेषि, तोरे न उद्धारिमु ।
कोटि-जन्म एइ मते कीड़ाय खाओयाइमु ॥५१॥
*आरे —अरे ; पापि —पापी ; भक्त-द्वेषि —भक्तों के द्वेषी ; तोरे —तुम्हें , तुम्हारा ; ना उद्धारिमु —मैं उद्धार नहीं करूँगा ; कोटि-जन्म —दस लाख जन्मों तक ; एइ मते —इस प्रकार ; कीड़ाय —कीटाणुओं से ; खाओयाइमु —मैं तुम्हें कटवाऊँगा।*


### अनुवाद
‘‘अरे पापी, शुद्ध भक्तों से द्वेष करने वाले, मैं तुम्हारा उद्धार नहीं करूँगा! मैं चाहूँगा कि तुम इसी तरह करोड़ों वर्षों तक इन कीड़ों से काटे जाते रहो।


### तात्पर्य
यहाँ ध्यान देने की बात है कि इस भौतिक संसार में हमारे सारे दु:ख , विशेष करके रोग से , हमारे विगत पापकर्मों के कारण होते हैं और इन सब पाप कर्मों में से भक्त के प्रति विद्वेष से किये गये पापकर्म अत्यन्त कठोर माने जाते हैं। श्री चैतन्य महाप्रभु चाहते थे कि गोपाल चापाल अपने कष्ट का कारण समझे। ऐसा कोई भी व्यक्ति जो भगवान् के नाम के प्रसार में लगे भक्त को तंग करता है , वह गोपाल चापाल की तरह दण्ड पाता है। यह श्री चैतन्य महाप्रभु का उपदेश है। जैसाकि हम आगे देखेंगे , जो व्यक्ति शुद्ध भक्त का अनादर करता है , वह चैतन्य महाप्रभु को तब तक प्रसन्न नहीं कर सकता , जब तक वह अपने अपराध के लिए सच्चे हृदय से पश्चात्ताप नहीं करता।


## Verse ad/17/52
श्रीवासे कराइलि तुइ भवानी-पूजन ।
कोटि जन्म हबे तोर रौरवे पतन ॥५२॥
*श्रीवासे —श्रीवास ठाकुर को ; कराइलि —करवाई है ; तुइ —तुम ; भवानी-पूजन —भवानी देवी की पूजा ; कोटि जन्म —एक करोड़ जन्मों के लिए ; हबे —होगा ; तोर —तुम्हारा ; रौरवे —नरक में ; पतन —पतन।*


### अनुवाद
‘‘तुमने कुछ ऐसा किया जिससे लगे कि श्रीवास ठाकुर देवी भवानी की पूजा करते हैं। केवल इसी अपराध के लिए तुम्हें करोड़ों जन्मों तक नारकीय जीवन बिताना पड़ेगा।


### तात्पर्य
ऐसे अनेक तान्त्रिक लोग हैं , जो मांस खाने तथा मदिरा पीने के लिए श्मशान में देवी भवानी की पूजा करते हैं। ऐसे मूर्ख भवानी-पूजा को भगवान् कृष्ण की भक्तिमय पूजा के समकक्ष मानते हैं। किन्तु यहाँ पर चैतन्य महाप्रभु ने तथाकथित स्वामियों तथा योगियों द्वारा ऐसे जघन्य तान्त्रिक कार्यों की भर्त्सना की है। वे घोषित करते हैं कि शराब पीने और माँस खाने के लिए की गई ऐसी भवानी-पूजा से मनुष्य तुरन्त नरक में जा गिरता है। चूँकि पूजा-विधि ही स्वत: नारकीय होती है , अतएव इसका फल भी नारकीय से अधिक कुछ नहीं हो सकता।

अनेक पाखंडी यह कहते हैं कि चाहे जिस मार्ग को स्वीकार किया जाए , अन्ततोगत्वा भक्त ब्रह्म तक पहुँच ही जाता है। फिर भी इस श्लोक से हम देख सकते हैं कि ऐसे व्यक्ति किस तरह ब्रह्म तक पहुँचते हैं। ब्रह्म सर्वत्र व्याप्त है , किन्तु विभिन्न पदार्थों में ब्रह्म को मानने से भिन्न फल मिलते हैं। भगवद्गीता ( ४.११) में भगवान् कहते हैं— ये यथा मां प्रपद्यन्ते तांस्तथैव भजाम्यहम् — ‘‘ जो जिस रूप में मेरी शरण में आता है , उसी के अनुसार मैं उसे पुरस्कृत करता हूँ।’’ मायावादियों को निस्सन्देह , कुछ हद तक ब्रह्म की अनुभूति होती है , किन्तु सुरा , सुन्दरी तथा मांस सेवन द्वारा ब्रह्म-साक्षात्कार वैसा नहीं है , जिसे भक्तगण कीर्तन , नृत्य तथा प्रसाद ग्रहण करके प्राप्त करते हैं। मायावादी दार्शनिक अल्प ज्ञानी होने के कारण सभी प्रकार के ब्रह्म-साक्षात्कार को एक मानते हैं , उनके भेदों पर विचार नहीं करते। किन्तु कृष्ण सर्वव्यापी होकर भी अपनी अचिन्त्य शक्ति से , सर्वत्र नहीं रहते। इस तरह तान्त्रिक सम्प्रदाय का ब्रह्म-साक्षात्कार शुद्ध भक्तों के साक्षात्कार के समान नहीं है। जब तक कोई ब्रह्म-साक्षात्कार का सर्वोच्च पद अर्थात् कृष्णभावनामृत को प्राप्त न कर ले , तब तक वह दण्डनीय है। कृष्णभावनाभावित भक्तों को छोड़कर सारे लोग कुछ अंश तक पाखंडी या असुर हैं , अतएव वे भगवान् द्वारा दण्ड दिये जाने योग्य हैं , जैसाकि आगे कहा गया है।


## Verse ad/17/53
पाषण्डी संहारिते मोर एइ अवतार ।
पाषण्डी संहारि’ भक्ति करिमु प्रचार ॥५३॥
*पाषण्डी — पाखण्डी , नास्तिक ; संहारिते —मारने के लिए ; मोर —मेरा ; एइ —इस ; अवतार —अवतार ; पाषण्डी —नास्तिक ; संहारि’ —मारने के बाद ; भक्ति —भक्ति ; करिमु —मैं करूँगा ; प्रचार —प्रचार।*


### अनुवाद
‘‘पाषंडियों (असुरों) को मारने के लिए और उन्हें मारने के बाद भक्ति-सम्प्रदाय का प्रचार करने हेतु मैं इस अवतार में प्रकट हुआ हूँ।’’


### तात्पर्य
श्री चैतन्य महाप्रभु का प्रयोजन वही है , जो भगवान् कृष्ण का है , जैसाकि भगवद्गीता ( ४.७-८) में बतलाया गया है:

‘‘ हे भरतवंशी , जब-जब धर्म का ह्रास होता है और अधर्म का उत्थान होता है , तब-तब मैं अवतरित होता हूँ। धार्मिक लोगों का उद्धार करने तथा दुष्टों का संहार करने एवं धर्म के नियमों की पुन:स्थापना करने के लिए मैं युग-युग में अवतरित होता रहता हूँ।’’

जैसाकि यहाँ बतलाया गया है , ईश्वर के अवतार का मुख्य उद्देश्य नास्तिकों को मारना और भक्तों का पालन करना है। वे उन अनेक धूर्तों की तरह यह नहीं कहते कि नास्तिक और भक्त समान धरातल पर हैं। श्री चैतन्य महाप्रभु या भगवान् कृष्ण , जो वास्तविक भगवान् है , ऐसे विचार का समर्थन नहीं करते।

नास्तिक दंडनीय हैं , जबकि भक्त सुरक्षा पाने के पात्र हैं। इस सिद्धान्त को बनाये रखना ही सभी अवतारों का उद्देश्य होता है। अतएव अवतार की पहचान उनके कार्यों से की जानी चाहिए , न कि जनमत या कपोल कल्पनाओं से। श्री चैतन्य महाप्रभु ने भक्तों को संरक्षण प्रदान किया और अपने प्रचार-कार्य के दौरान अनेक असुरों का वध किया। उन्होंने विशेष रूप से उल्लेख किया है कि मायावादी दार्शनिक सबसे बड़े असुर हैं। इसीलिए उन्होंने सबको चेतावनी दी है कि वे मायावादी दर्शन न सुनें। मायावादी भाष्य शुनिले हय सर्वनाश — शास्त्रों की मायावादी व्याख्या सुनने से मनुष्य का सर्वनाश होता है। ( चैतन्य चरितामृत , मध्य ६.१६९)


## Verse ad/17/54
एत बलि’ गेला प्रभु करिते गङ्गा-स्‍नान ।
सेइ पापी दु:ख भोगे, ना याय पराण ॥५४॥
*एत बलि’ —यह कहकर ; गेला —चले गये ; प्रभु —महाप्रभु ; करिते —करने के लिए ; गङ्गा-स्‍नान —गंगा स्‍नान ; सेइ —वह ; पापी —पापी ; दु:ख —दु:ख ; भोगे —भोगता है ; ना —नहीं ; याय —छूटते ; पराण —प्राण।*


### अनुवाद
यह कहकर महाप्रभु गंगास्‍नान करने चले गये और उस पापी के प्राण नहीं निकले, अपितु वह कष्ट भोगता रहा।


### तात्पर्य
ऐसा लगता है कि वैष्णव का अपराधी कष्ट भोगता रहता है , उसके प्राण नहीं छूटते। हमने सचमुच एक महान् वैष्णव अपराधी को कष्ट भोगते और घिसटते देखा है , फिर भी उसके प्राण नहीं निकलते थे।


## Verse ad/17/55-56
सन्न्यास करिया यबे प्रभु नीलाचले गेला ।
तथा हैते यबे कुलिया ग्रामे आइला ॥५५॥
तबे सेइ पापी प्रभुर लइल शरण ।
हित उपदेश कैल हइया करुण ॥५६॥
*सन्न्यास करिया —संन्यास लेकर ; यबे — जब ; प्रभु —चैतन्य महाप्रभु ; नीलाचले —जगन्नाथ पुरी को ; गेला —चले गये ; तथा हैते —वहाँ से ; यबे —जब ; कुलिया —कुलिया नामक ; ग्रामे —गाँव में ; आइला —आये ; तबे —उस समय ; सेइ —उस ; पापी —पापी व्यक्ति ने ; प्रभुर —महाप्रभु की ; लइल —ली ; शरण —शरण ; हित —हितकर ; उपदेश —उपदेश ; कैल —दिया ; हइया —होकर ; करुण —कृपालु।*


### अनुवाद
जब श्री चैतन्य महाप्रभु संन्यास लेने के बाद जगन्नाथ पुरी गये और फिर लौटकर कुलिया गाँव आये, तब उस पापी ने महाप्रभु के चरणकमलों की शरण ग्रहण की। तब महाप्रभु ने कृपा करके उसके लाभ के लिए उसे उपदेश दिया।


### तात्पर्य
श्रील भक्तिसिद्धान्त सरस्वती ठाकुर ने अपने अनुभाष्य में कुलिया गाँव के सम्बन्ध में निम्नलिखित टिप्पणी दी है। पहले का कुलिया गाँव आज के नवद्वीप शहर के रूप में विकसित हुआ है। भक्तिरत्नाकर , चैतन्य-चरित-महाकाव्य , चैतन्य-चन्द्रोदय नाटक तथा चैतन्य-भागवत जैसे प्रामाणिक ग्रंथों में कुलिया गाँव को गंगा नदी के पश्चिम की ओर बतलाया गया है। अब भी कोलद्वीप नामक क्षेत्र के अन्तर्गत कुलियार-गंज तथा कुलियार-दह नामक स्थान हैं , जो वर्तमान नवद्वीप नगर महापालिका के सीमाक्षेत्र में हैं। चैतन्य महाप्रभु के समय कुलिया तथा पहाड़पुर नाम के दो गाँव थे , जो गंगा के पश्चिम की ओर थे और दोनों ही बाहिरद्वीप के सीमाक्षेत्र के अन्तर्गत थे। उस समय गंगा का पूर्व तटवर्ती स्थान नवद्वीप कहलाता था , जो अब अन्तर्द्वीप कहलाता है। श्री मायापुर में वह स्थान अब भी द्वीपेर माठ कहलाता है। कांचड़ापाड़ा के निकट कुलिया नामक एक दूसरा स्थान है , किन्तु यह कुलिया यहाँ पर उल्लिखित स्थान नहीं है। इसे अपराध भंजनेर पाट अर्थात् वह स्थान जहाँ अपराध माफ किया गया था , नहीं माना जा सकता , क्योंकि यह घटना गंगा के पश्चिम में उपर्युक्त कुलिया में हुई थी। व्यापारिक कारणों से कई ईर्ष्यालु व्यक्ति असली स्थान की खुदाई का विरोध करते हैं और कभी-कभी वे अप्रामाणिक स्थानों को प्रामाणिक घोषित करते रहे हैं।


## Verse ad/17/57-58
श्रीवास पण्डितेर स्थाने आछे अपराध ।
तथा याह, तेंहो यदि करेन प्रसाद ॥५७॥
तबे तोर हबे एइ पाप-विमोचन ।
यदि पुन: ऐछे नाहि कर आचरण ॥५८॥
*श्रीवास पण्डितेर —श्रीवास ठाकुर के ; स्थाने —चरणकमलों में ; आछे —है ; अपराध —अपराध ; तथा —वहाँ ; याह —जाओ ; तेंहो —वे ; यदि —यदि ; करेन —करते हैं ; प्रसाद —आशीर्वाद ; तबे —तब ; तोर —तुम्हारा ; हबे —होगा ; एइ —यह ; पाप-विमोचन —पाप से मुक्ति ; यदि — यदि ; पुन: —पुन: ; ऐछे —ऐसा ; नाहि कर —नहीं करोगे ; आचरण —आचरण , व्यवहार।*


### अनुवाद
महाप्रभु ने कहा, ‘‘तुमने श्रीवास ठाकुर के चरणकमलों पर अपराध किया है। अतएव सबसे पहले तुम वहाँ जाओ और उनसे कृपा की याचना करो। तब यदि वे तुम्हें आशीर्वाद देते हैं और तुम फिर से ऐसे पाप नहीं करते, तो तुम इन पापफलों से मुक्त कर दिये जाओगे।’’


## Verse ad/17/59
तबे विप्र लइल आसि श्रीवास शरण ।
ताँहार कृपाय हैल पाप-विमोचन ॥५९॥
*तबे —तत्पश्चात् ; विप्र —ब्राह्मण (गोपाल चापाल) ; लइल —आश्रय लिया , शरण ली ; आसि —आकर ; श्रीवास —श्रीवास ठाकुर ; शरण —उनके चरणकमलों की शरण ; ताँहार कृपाय —उनकी कृपा से ; हैल —हो गया ; पाप-विमोचन —पाप से मुक्ति।*


### अनुवाद
तब वह ब्राह्मण गोपाल चापाल श्रीवास ठाकुर के पास गया और उसने उनके चरणकमलों की शरण ली और श्रीवास ठाकुर की कृपा से वह सारे पापों के फल से मुक्त हो गया।


## Verse ad/17/60
आर एक विप्र आइल कीर्तन देखिते ।
द्वारे कपाट,——ना पाइल भितरे याइते ॥६०॥
*आर —अन्य ; एक —एक ; विप्र —ब्राह्मण ; आइल —आया ; कीर्तन —हरे कृष्ण मंत्र का कीर्तन ; देखिते —देखने के लिए ; द्वारे —द्वार पर ; कपाट —द्वार बन्द था ; ना पाइल —नहीं पाया ; भितरे —अन्दर ; याइते —जाना।*


### अनुवाद
एक दूसरा ब्राह्मण कीर्तन देखने आया, किन्तु दरवाजा बन्द था, अतएव वह भीतर नहीं जा पाया।


## Verse ad/17/61
फिरि’ गेल विप्र घरे मने दु:ख पाञा ।
आर दिन प्रभुके कहे गङ्गाय लाग पाञा ॥६१॥
*फिरि’ गेल —लौट गया ; विप्र —ब्राह्मण ; घरे —अपने घर को ; मने —अपने मन में ; दु:ख —दु:ख ; पाञा —पाकर ; आर दिन —अगले दिन ; प्रभुके —महाप्रभु को ; कहे —कहता है ; गङ्गाय —गंगा के तट पर ; लाग —स्पर्श ; पाञा —पाकर।*


### अनुवाद
वह दु:खी मन से घर लौट गया, किन्तु दूसरे दिन गंगा के तट पर वह महाप्रभु से मिला तो उनसे बोला।


## Verse ad/17/62
शापिब तोमारे मुञि, पाञाछि मनो-दु:ख ।
पैता छिण्डिया शापे प्रचण्ड दुर्मुख ॥६२॥
*शपिब —मैं शाप दूँगा ; तोमारे —तुम्हें ; मुञि —मैं ; पाञाछि —मुझे हुआ है ; मन:-दु:ख —अत्यधिक मानसिक दु:ख ; पैता —जनेऊ , यज्ञोपवीत ; छिण्डिया —तोड़कर ; शापे —शाप देकर ; प्रचण्ड —बड़े जोर से ; दुर्मुख —बुरा बोलने वाला दुर्मुख।*


### अनुवाद
वह ब्राह्मण कटुभाषी था और दूसरों को शाप देने में पटु था। उसने अपना जनेऊ तोड़ डाला और घोषित किया, ‘‘अब मैं तुम्हें शाप दूँगा, क्योंकि तुम्हारे व्यवहार से मुझे घोर कष्ट हुआ है।’’


## Verse ad/17/63
संसार-सुख तोमार हउक विनाश ।
शाप शुनि’ प्रभुर चित्ते हइल उल्लास ॥६३॥
*संसार-सुख —भौतिक सुख ; तोमार —तुम्हारा ; हउक —ऐसा हो जाये ; विनाश —नष्ट ; शाप शुनि’ —अभिशाप सुनकर ; प्रभुर —महाप्रभु के ; चित्ते —मन में ; हइल —थी ; उल्लास —प्रसन्नता।*


### अनुवाद
उस ब्राह्मण ने महाप्रभु को शाप दिया, ‘‘तुम सारे भौतिक सुखों से वंचित हो जाओगे!’’ जब महाप्रभु ने इसे सुना, तो उन्हें मन ही मन अधिक हर्ष हुआ।


## Verse ad/17/64
प्रभुर शाप-वार्ता येइ शुने श्रद्धावान् ।
ब्रह्म-शाप हैते तार हय परित्राण ॥६४॥
*प्रभुर —महाप्रभु को ; शाप-वार्ता —शाप की घटना ; येइ —जो कोई ; शुने — सुनता है ; श्रद्धावान् —श्रद्धावान ; ब्रह्म-शाप —ब्राह्मण का शाप देना ; हैते —से ; तार —उसका ; हय — हो जाता है ; परित्राण —उद्धार।*


### अनुवाद
जो कोई भी श्रद्धावान व्यक्ति उस ब्राह्मण द्वारा महाप्रभु के शाप देने की बात को सुनता है, वह समस्त ब्रह्मशापों से छूट जाता है।


### तात्पर्य
मनुष्य को यह भलीभाँति समझ लेना चाहिए कि दिव्य होने के कारण भगवान् पर कोई शाप या वरदान लागू नहीं होता। केवल सामान्य व्यक्ति ही शाप तथा यमराज के दण्ड से प्रभावित होते हैं। पूर्ण पुरुषोत्तम भगवान् होने के कारण चैतन्य महाप्रभु शाप तथा वरदान से परे हैं। जब कोई इस तथ्य को श्रद्धा तथा प्रेमपूर्वक समझ लेता है , तो वह सारे ब्रह्मशापों या किसी दूसरे द्वारा दिये गये शापों से मुक्त हो जाता है। चैतन्य-भागवत में इस घटना का उल्लेख नहीं मिलता।


## Verse ad/17/65
मुकुन्द-दत्तेरे कैल दण्ड-परसाद ।
खण्डिल ताहार चित्तेर सब अवसाद ॥६५॥
*मुकुन्द-दत्तेरे —मुकुन्द दन्त को ; कैल —किया ; दण्ड —दण्ड ; परसाद —वरदान ; खण्डिल —नष्ट किया ; ताहार —उसके ; चित्तेर —मन का ; सब —सब ; अवसाद —तनाव।*


### अनुवाद
श्री चैतन्य महाप्रभु ने मुकुन्द दत्त को प्रसाद-रूप में दण्ड दिया और इस तरह उसके सारे मानसिक अवसाद को दूर कर दिया।


### तात्पर्य
एक बार मुकुन्द दत्त को श्री चैतन्य महाप्रभु के निकट आने से मना कर दिया गया था , क्योंकि वह मायावादी निर्विशेषवादियों से मिलता-जुलता रहता था। जब महाप्रभु ने अपना महाप्रकाश प्रकट किया , तब उन्होंने सारे भक्तों को एक एक करके बुलाया और उन्हें आशीर्वाद दिया। किन्तु मुकुन्द दत्त दरवाजे पर ही खड़ा रहा। भक्तों ने महाप्रभु को बतलाया कि मुकुन्द दत्त बाहर खड़ा प्रतीक्षा कर रहा है , किन्तु महाप्रभु ने उत्तर दिया , ‘‘ मैं मुकुन्द दत्त से शीघ्र प्रसन्न होने वाला नहीं , क्योंकि वह भक्तों के बीच भक्ति की बात करता है , किन्तु उसके बाद वह मायावाद-दर्शन से भरा योगवाशिष्ट रामायण सुनने मायावादियों के पास जाता है। इस कारण मैं उससे बहुत नाराज हूँ।’’ बाहर खड़ा मुकुन्द महाप्रभु को इस तरह कहते हुए सुनकर अत्यन्त प्रसन्न था कि महाप्रभु कभी-न-कभी उस पर प्रसन्न होंगे , भले ही वे इस समय प्रसन्न न हों। किन्तु जब महाप्रभु समझ गये कि मुकुन्द दत्त मायावादियों की संगति सदा के लिए छोड़ने वाला है , तो वे प्रसन्न हो गये और उन्होंने तुरन्त ही उसे बुलाया। इस तरह महाप्रभु ने मायावादी संगति से उसका उद्धार किया और शुद्ध भक्तों की संगति प्रदान की।


## Verse ad/17/66
आचार्य-गोसाञिरे प्रभु करे गुरु-भक्ति ।
ताहाते आचार्य बड़ हय दु:ख-मति ॥६६॥
*आचार्य-गोसाञिरे —अद्वैत आचार्य को ; प्रभु —महाप्रभु ; करे —करते ; गुरु-भक्ति —गुरु की भाँति सम्मान देना ; ताहाते —इस प्रकार ; आचार्य —अद्वैत आचार्य ; बड़ —बहुत ; हय —होते ; दु:ख-मति —दु:खी।*


### अनुवाद
श्री चैतन्य महाप्रभु अद्वैत आचार्य को अपने गुरु के रूप में सम्मान देते थे, किन्तु अद्वैत आचार्य उनके ऐसे व्यवहार से अत्यधिक दु:खी थे।


## Verse ad/17/67
भङ्गी करि’ ज्ञान-मार्ग करिल व्याख्यान ।
क्रोधावेशे प्रभु तारे कैल अवज्ञान ॥६७॥
*भङ्गी करि’ —हास्य में करना ; ज्ञान-मार्ग —ज्ञान मार्ग ; करिल —किया ; व्याख्यान —व्याख्यान ; क्रोध-आवेशे —क्रोधावेश में ; प्रभु —महाप्रभु ; तारे —उनका ; कैल —किया ; अवज्ञान —अपमान।*


### अनुवाद
अत: विनोदपूर्वक वे ज्ञान-मार्ग की व्याख्या करने लगे और महाप्रभु ने क्रोध में आकर ऊपरी तौर पर उनका अनादर किया।


## Verse ad/17/68
तबे आचार्य-गोसाञिर आनन्द हइल ।
लज्जित हइया प्रभु प्रसाद करिल ॥६८॥
*तबे —उस समय ; आचार्य-गोसाञिर — अद्वैत आचार्य का ; आनन्द —आनन्द ; हइल —जाग पड़ा ; लज्जित —लज्जित ; हइया —होकर ; प्रभु — महाप्रभु ; प्रसाद —आशीर्वाद ; करिल —दिया।*


### अनुवाद
तब अद्वैत आचार्य अत्यधिक हर्षित हुए। महाप्रभु यह समझ गये और कुछ-कुछ लज्जित हुए, किन्तु उन्होंने अद्वैत आचार्य को इच्छित वर दिया।


### तात्पर्य
अद्वैत आचार्य ईश्वर पुरी के गुरु माधवेन्द्र पुरी के शिष्य थे। अतएव श्री चैतन्य महाप्रभु के गुरु ईश्वर पुरी अद्वैत आचार्य के गुरु-भाई थे। इसलिए श्री चैतन्य महाप्रभु अद्वैत प्रभु को गुरु मानते थे , किन्तु अद्वैत आचार्य को भगवान् चैतन्य का यह व्यवहार अच्छा नहीं लगता था , क्योंकि वे चाहते थे कि उनके साथ सनातन सेवक जैसा व्यवहार किया जाए। वे महाप्रभु के गुरु नहीं , अपितु नित्य दास बनने की मनोभिलाषा रखते थे। इसीलिए उन्होंने महाप्रभु का विरोध करने की योजना बनाई। वे कुछ अभागे मायावादियों के बीच ज्ञान का उपदेश देने लगे। जब महाप्रभु ने इसके बारे में सुना , तो वे स्वयं तुरन्त वहाँ गये और अत्यन्त क्रोध में आकर अद्वैत प्रभु पर प्रहार करने लगे। उस समय अद्वैत आचार्य अत्यन्त प्रसन्न होकर यह कहकर नाचने लगे , ‘‘ जरा देखो न , मेरी कामना कैसे पूरी हुई! श्री चैतन्य महाप्रभु इतने दिनों से मेरा आदर करते रहे , किन्तु अब वे मेरी उपेक्षा करने लगे हैं। यह मेरा पुरस्कार है। मेरे प्रति उनका स्नेह इतना है कि वे मुझे मायावादियों के हाथ से बचाना चाहते थे।’’ यह सुनकर चैतन्य महाप्रभु लज्जित हो गये , किन्तु वे अद्वैत आचार्य से अत्यन्त प्रसन्न थे।


## Verse ad/17/69
मुरारि-गुप्त-मुखे शुनि’ राम-गुण-ग्राम ।
ललाटे लिखिल ताँर ‘रामदास’ नाम ॥६९॥
*मुरारि-गुप्त —मुरारी गुप्त के ; मुखे —मुख से ; शुनि’ —सुनकर ; राम —भगवान् रामचन्द्र का ; गुण-ग्राम —गुणगान ; ललाटे —माथे पर ; लिखिल —लिख दिया ; ताँर —मुरारी गुप्त के ; राम-दास —भगवान् रामचन्द्र का नित्य दास ; नाम —नाम।*


### अनुवाद
मुरारि गुप्त भगवान् रामचन्द्र के महान् भक्त थे। जब महाप्रभु ने उनके मुँह से भगवान् रामचन्द्र की महिमा सुनी, तो उन्होंने तुरन्त उनके मस्तक पर ‘रामदास’ (भगवान् रामचन्द्र का नित्य दास) लिख दिया।


## Verse ad/17/70
श्रीधरेर लौह-पात्रे कैल जल-पान ।
समस्त भक्तेरे दिल इष्ट वर-दान ॥७०॥
*श्रीधरेर —श्रीधर के ; लौह-पात्रे —लोहे के पात्र से ; कैल —किया ; जल-पान —जलपान ; समस्त —सब ; भक्तेरे —भक्तों को ; दिल —दिया ; इष्ट —अभीष्ट ; वर-दान —वरदान।*


### अनुवाद
एक बार चैतन्य महाप्रभु कीर्तन के बाद श्रीधर के घर गये और वहाँ उन्होंने उनके एक टूटे-फूटे लोहे के बर्तन में पानी पिया। तत्पश्चात् उन्होंने सारे भक्तों को इच्छित वर दिये।


### तात्पर्य
जब चाँद काजी नामक मैजिस्ट्रेट के विरोध में सामूहिक नगर-संकीर्तन हुआ , तो काजी भक्त बन गया। तब श्री चैतन्य महाप्रभु अपनी संकीर्तन टोली समेत श्रीधर के घर आये। काजी भी उनके साथ-साथ था। सारे भक्त वहाँ कुछ समय तक रुके और सबने श्रीधर के लोहे के टूटे लोटे से पानी पिया। महाप्रभु ने भी जल ग्रहण किया , क्योंकि यह लोटा एक भक्त का था। तब चाँद काजी अपने घर चला गया। जहाँ उन लोगों ने विश्राम किया था , वह स्थान मायापुर से उत्तर-पूर्व दिशा में है और कीर्तन-विश्राम-स्थान कहलाता है।


## Verse ad/17/71
हरिदास ठाकुरेरे करिल प्रसाद ।
आचार्य-स्थाने मातार खण्डाइल अपराध ॥७१॥
*हरिदास ठाकुरेरे —हरिदास ठाकुर को ; करिल —किया ; प्रसाद —आशीर्वाद ; आचार्य-स्थाने —अद्वैत आचार्य के घर पर ; मातार —शची माता का ; खण्डाइल —दूर किया ; अपराध —अपराध।*


### अनुवाद
इस घटना के बाद महाप्रभु ने हरिदास ठाकुर को आशीर्वाद दिया और अद्वैत आचार्य के घर पर अपनी माता के अपराध का खंडन किया।


### तात्पर्य
महाप्रकाश दिवस पर चैतन्य महाप्रभु ने हरिदास ठाकुर का आलिंगन किया और उन्हें बतलाया कि वे प्रह्लाद महाराज के अवतार हैं। जब विश्वरूप ने संन्यास लिया , तब शचीमाता ने सोचा कि उन्होंने अद्वैत आचार्य के कहने पर ऐसा किया। अतएव वे उन पर आरोप लगाती थीं , जो अद्वैत प्रभु के चरणकमलों पर अपराध था। बाद में चैतन्य महाप्रभु ने अपनी माता को उनके चरणों की धूल सिर पर धारण करने के लिए प्रेरित किया। इस तरह उनका वैष्णव अपराध निर्मूल हो गया।


## Verse ad/17/72
भक्त-गणे प्रभु नाम-महिमा कहिल ।
शुनिया पड़ुया ताहाँ अर्थ-वाद कैल ॥७२॥
*भक्त-गणे —भक्तों को ; प्रभु —महाप्रभु ; नाम-महिमा —पावन नाम की महिमा ; कहिल —बताई ; शुनिया —सुनकर ; पड़ुया —विद्यार्थी ; ताहाँ —वहाँ ; अर्थ-वाद —मनगढ़ंत व्याख्या ; कैल —की।*


### अनुवाद
एक बार महाप्रभु ने भक्तों से नाम की महिमा बताई, किन्तु कुछ सामान्य विद्यार्थियों ने सुनकर उसकी मनगढ़ंत व्याख्या की।


## Verse ad/17/73
नामे स्तुति-वाद शुनि’ प्रभुर हैल दु:ख ।
सबारे निषेधिल,——इहार ना देखिह मुख ॥७३॥
*नामे —भगवान् के पावन नाम में ; स्तुति-वाद —अतिशयोक्ति ; शुनि’ —सुनकर ; प्रभुर —महाप्रभु का ; हैल —हो गया ; दु:ख —दु:ख ; सबारे —हर एक को ; निषेधिल —चेतावनी दी ; इहार —उसका ; ना —न ; देखिह —देखनी की ; मुख —मुख की।*


### अनुवाद
जब किसी विद्यार्थी ने पवित्र नाम की महिमा की अतिशयोक्तियुक्त प्रार्थना के रूप में व्याख्या दी, तो चैतन्य महाप्रभु अत्यन्त दु:खी हो उठे और उन्होंने तुरन्त सबको भविष्य में उस विद्यार्थी का मुँह भी न देखने के लिए चेतावनी दी।


### तात्पर्य
एक बार जब श्री चैतन्य महाप्रभु भगवान् के पवित्र नाम , हरे कृष्ण महामन्त्र की दिव्य शक्ति की महिमा के विषय में बता रहे थे , तब एक अभागे विद्यार्थी ने कहा कि शास्त्रों में पवित्र नाम की ऐसी महिमा अतिशयोक्ति के रूप में है , ताकि लोग इसे स्वीकार करने के लिए प्रेरित हो जाएँ। इस तरह उस विद्यार्थी ने नाम की महिमा का अर्थ लगाया। यह अर्थवाद कहलाता है और यह भगवन्नाम के चरणकमलों पर किये जाने वाले दस अपराधों में से एक है। यद्यपि अपराध अनेक हैं , किन्तु पवित्र नाम के चरणकमलों पर किया गया नाम-अपराध , अत्यन्त खतरनाक है। इसीलिए महाप्रभु ने हर एक को आगाह किया कि कोई इस अपराधी का मुँह भी न देखे। उन्होंने तुरन्त ही गंगा में अपने कपड़ों समेत स्‍नान किया , जिससे लोग जान सकें कि नाम-अपराध से बचना चाहिए। पवित्र नाम पूर्ण पुरुषोत्तम भगवान् से अभिन्न है। स्वयं भगवान् और उनके पवित्र नाम में कोई अन्तर नहीं है। यह पूर्ण पुरुषोत्तम भगवान् की निरपेक्ष स्थिति है। अत: जो भगवान् तथा उनके नाम में अन्तर करता है , वह पाषण्डी अर्थात् नास्तिक असुर कहलाता है। नाम की महिमा पूर्ण पुरुषोत्तम भगवान् की महिमा है। हमें चाहिए कि भगवान् तथा उनके नाम में अन्तर कभी न करें , अथवा नाम-महिमा को अतिशयोक्ति न कहें।


## Verse ad/17/74
सगणे सचेले गिया कैल गङ्गा-स्‍नान ।
भक्तिर महिमा ताहाँ करिल व्याख्यान ॥७४॥
*स-गणे —उनके अनुयायियों सहित ; स-चेले —वस्त्र उतारे बिना ; गिया —जाकर ; कैल —किया ; गङ्गा-स्‍नान —गंगा में स्‍नान किया ; भक्तिर —भक्ति की ; महिमा —महिमाएँ ; ताहाँ —वहाँ ; करिल —कीं ; व्याख्यान —व्याख्या।*


### अनुवाद
महाप्रभु ने बिना कपड़े उतारे अपने संगियों समेत गंगा नदी में स्‍नान किया। वहाँ उन्होंने भक्ति की महिमा की व्याख्या की।


## Verse ad/17/75
ज्ञान-कर्म-योग-धर्मे नहे कृष्ण वश ।
कृष्ण-वश-हेतु एक——प्रेम-भक्ति-रस ॥७५॥
*ज्ञान —ज्ञान ; कर्म —सकाम कर्म ; योग —इन्द्रिय नियंत्रण की प्रक्रिया ; धर्मे —कार्यकलापों में , ऐसे पेशे में ; नहे —नहीं है ; कृष्ण —भगवान् कृष्ण ; वश —प्रसन्न ; कृष्ण —भगवान् कृष्ण की ; वश —प्रसन्नता के लिए ; हेतु —कारण ; एक —एक ; प्रेम —प्रेम ; भक्ति —भक्ति ; रस —ऐसा रस।*


### अनुवाद
‘‘ज्ञान, कर्म या इन्द्रियों को वश में करने के लिए योग के मार्ग का अनुसरण करके भगवान् कृष्ण को प्रसन्न नहीं किया जा सकता। भगवान् कृष्ण की प्रसन्नता का एकमात्र कारण उनकी शुद्ध प्रेमाभक्ति है।


## Verse ad/17/76
न साधयति मां योगो न साङ्ख्यं धर्म उद्धव ।
न स्वाध्यायस्तपस्त्यागो यथा भक्तिर्ममोर्जिता ॥७६॥
*न —कभी नहीं ; साधयति —सन्तुष्ट करता है ; माम् —मुझे ; योग: —योगाभ्यास ; न — न ही ; साङ्ख्यम् —परम सत्य का विश्लेषणात्मक ज्ञान ; धर्म: —ऐसा धर्म , ऐसा कार्य ; उद्धव —मेरे प्यारे उद्धव ; न —नहीं ; स्वाध्याय: —वेदाध्ययन ; तप: —तपस्या ; त्याग: —त्याग अथवा दान , संन्यास को अपनाना ; यथा —जितना ; भक्ति: —भक्ति ; मम —मेरे लिए ; ऊर्जिता —विकसित।*


### अनुवाद
‘‘[पूर्ण पुरुषोत्तम भगवान् कृष्ण ने कहा:] ‘हे उद्धव, न तो अष्टांग योग द्वारा, न ही निर्विशेष अद्वैतवाद द्वारा, न परम सत्य विषयक वैश्लेषिक अध्ययन (सांख्य) द्वारा, न वेदों के अध्ययन द्वारा, न तपस्या, न दान द्वारा, न संन्यास द्वारा मुझे उतना प्रसन्न किया जा सकता है, जितना कि मेरी अनन्य भक्ति विकसित करके किया जा सकता है।’’’


### तात्पर्य
कर्मी , ज्ञानी , योगी , तपस्वी तथा कृष्णभावनामृत विहीन वैदिक साहित्य के छात्र व्यर्थ ही परिश्रम करते हैं और अन्त में कोई लाभ प्राप्त नहीं करते , क्योंकि उन्हें पूर्ण पुरुषोत्तम भगवान् का कोई स्पष्ट ज्ञान नहीं होता। न ही भक्ति द्वारा उन तक पहुँचने में उनकी श्रद्धा होती है , यद्यपि ऐसी भक्ति करने पर हर जगह बारम्बार बल दिया जाता है , जैसाकि श्रीमद्भागवत के इस श्लोक (११.१४.२०) से स्पष्ट है। भगवद्गीता ( १८.५५) में भी कहा गया है— भक्त्या मामभिजानाति यावान्यश्चास्मि तत्त्वत: —‘‘ मनुष्य परमेश्वर को उनके यथार्थ रूप में केवल भक्ति द्वारा समझ सकता है।’’ यदि सचमुच ही भगवान् को जानना है , तो मनुष्य को भक्ति-मार्ग अपनाना चाहिए और ज्ञान , सकाम कर्म , योग या तपस्या में व्यर्थ समय नष्ट नहीं करना चाहिए। भगवद्गीता ( १२.५) में ही अन्यत्र भगवान् इसकी पुष्टि करते हैं— क्लेशोऽधिकतरस्तेषाम् अव्यक्तासक्तचेतसाम् — ‘‘ जिनका मन अव्यक्त , निर्विशेष ब्रह्म में आसक्त है , उनके लिए प्रगति कष्टसाध्य है।’’ जो लोग भगवान् के निर्विशेष पहलू में आसक्त रहते हैं , उन्हें अत्यधिक कष्ट उठाना पड़ता है , फिर भी वे परम सत्य को नहीं समझ सकते। श्रीमद्भागवत ( १.२.११) में बतलाया गया है— ब्रह्मेति परमात्मेति भगवानिति शब्द्यते। जब तक ब्रह्म तथा परमात्मा के मूल उद्गम पूर्ण पुरुषोत्तम भगवान् को न समझ जाएँ , तब तक मनुष्य परम सत्य के विषय में अंधकार में ही रहता है।


## Verse ad/17/77
मुरारिके कहे तुमि कृष्ण वश कैला ।
शुनिया मुरारि श्लोक कहिते लागिला ॥७७॥
*मुरारिके —मुरारि को ; कहे —कहा ; तुमि —तुमने ; कृष्ण —भगवान् कृष्ण ; वश —सन्तुष्ट ; कैल —किया ; शुनिया —सुनकर ; मुरारि —मुरारि ; श्लोक —श्लोक ; कहिते —कहने ; लागिल —लगे।*


### अनुवाद
तब चैतन्य महाप्रभु ने मुरारि गुप्त की प्रशंसा यह कहते हुए की, ‘‘तुमने भगवान् कृष्ण को प्रसन्न कर लिया है।’’ यह सुनकर मुरारि गुप्त ने श्रीमद्भागवत का एक श्लोक सुनाया।


## Verse ad/17/78
क्वाहं दरिद्र: पापीयान् क्व कृष्ण: श्री-निकेतन: ।
ब्रह्म-बन्धुरिति स्माहं बाहुभ्यां परिरम्भित: ॥७८॥
*क्व —जहाँ ; अहम् —मैं (हूँ) ; दरिद्र: —दरिद्र ; पापीयान् —पापी ; क्व —जबकि ; कृष्ण: —पूर्ण पुरुषोत्तम भगवान् कृष्ण ; श्री-निकेतन: —लक्ष्मी देवी के आश्रय ; ब्रह्म-बन्धु: —ब्राह्मण के गुणों से हीन जात ब्राह्मण ; इति —इस प्रकार ; स्म —निश्चित रूप से ; अहम् —मैं (हूँ) ; बाहुभ्याम् —भुजाओं से ; परिरम्भित: —आलिंगित।*


### अनुवाद
‘‘‘चूँकि मैं गरीब, पापी ब्रह्मबन्धु मात्र हूँ, अर्थात् ब्राह्मण-कुल में उत्पन्न होकर भी ब्राह्मण-योग्यता से रहित हूँ और आप, हे भगवान् कृष्ण, लक्ष्मीदेवी के आश्रय हैं, इसलिए मेरे लिए यह आश्चर्यजनक ही है कि आपने अपनी भुजाओं से मेरा आलिंगन किया है।’’’


### तात्पर्य
यह श्लोक श्रीमद्भागवत ( १०.८१.१६) का है , जिसे विप्र सुदामा ने भगवान् श्रीकृष्ण की उपस्थिति में कहा था। श्रीमद्भागवत का यह श्लोक तथा इसके पहले वाला श्लोक स्पष्ट बतलाते हैं कि यद्यपि कृष्ण इतने महान् हैं कि उन्हें तुष्ट कर पाना हर एक के लिए सम्भव नहीं है , किन्तु अनेक प्रकार से अयोग्य व्यक्ति द्वारा तुष्ट हो जाने के रूप में वे अपनी महानता प्रकट करते हैं। सुदामा ब्राह्मण-कुल में जन्मे थे और परम विद्वान तथा कृष्ण के सहपाठी मित्र थे , फिर भी वे अपने आपको ब्राह्मण कहलाने के अयोग्य समझते थे। वे अपने आपको ब्रह्मबन्धु कहते हैं जिसका अर्थ है ‘‘ब्राह्मण-कुल में उत्पन्न होने पर भी ब्राह्मण-गुणों से रहित।’’ किन्तु ब्राह्मणों का अत्यधिक आदर करने के कारण कृष्ण ने सुदामा विप्र का आलिंगन किया , यद्यपि वे ब्रह्मबन्धु थे , न कि योग्य ब्राह्मण। मुरारि गुप्त तो ब्रह्मबन्धु भी नहीं कहे जा सकते थे , क्योंकि वे वैद्य-कुल में उत्पन्न हुए थे , अतएव सामाजिक व्यवस्था के अनुसार वे शूद्र माने जाते थे। किन्तु कृष्ण ने मुरारी गुप्त पर विशेष कृपा की , क्योंकि श्री चैतन्य महाप्रभु के अनुसार वे भगवान् के एक महान् भक्त थे। इस विषय पर श्रील भक्तिसिद्धान्त सरस्वती ठाकुर ने एक विस्तृत विवेचना की है , जिसका तात्पर्य यह है कि इस भौतिक जगत् में कोई कितना ही योग्य क्यों न हो , वह पूर्ण पुरुषोत्तम भगवान् कृष्ण को तुष्ट नहीं कर सकता , किन्तु भगवद्भक्ति विकसित होने पर हर वस्तु सफल बन जाती है।

अन्तर्राष्ट्रीय कृष्णभावनामृत संघ के सदस्य तो अपने आपको ब्रह्मबन्धु भी नहीं कहला सकते। अतएव हमारे पास कृष्ण को तुष्ट करने का एकमात्र साधन यही है कि श्री चैतन्य महाप्रभु के आदेशों का अनुसरण किया जाए , जिनका कहना है कि:

‘‘ आप जिससे भी मिलें उसे कृष्ण की शिक्षाओं का उपदेश दें। इस तरह मेरे आदेश से गुरु बनकर इस देश के लोगों का उद्धार करें।’’ ( चैतन्य चरितामृत , मध्य ७.१२८) हम श्री चैतन्य महाप्रभु के ही आदेशों का अनुसरण करने का प्रयास करते हुए विश्वभर के लोगों को भगवद्गीता यथारूप के विषय में बतलाते हैं। इसी तरह हम पूर्ण पुरुषोत्तम भगवान् कृष्ण को तुष्ट करने के योग्य बन सकेंगे।


## Verse ad/17/79
एक-दिन प्रभु सब भक्त-गण लञा ।
सङ्कीर्तन करि’ वैसे श्रम-युक्त हञा ॥७९॥
*एक-दिन —एक दिन ; प्रभु —महाप्रभु ; सब —सब ; भक्त-गण —भक्तों को ; लञा —साथ लेकर ; सङ्कीर्तन —हरे कृष्ण मंत्र का संकीर्तन ; करि’ —करके ; वैसे —बैठ गये ; श्रम-युक्त —थककर ; हञा —होकर।*


### अनुवाद
एक दिन महाप्रभु ने अपने सभी भक्तों के साथ मिलकर संकीर्तन किया और जब सभी लोग थक गये, तो वे बैठ गये।


## Verse ad/17/80
एक आम्र-बीज प्रभु अङ्गने रोपिल ।
तत्क्षणे जन्मिल वृक्ष बाड़िते लागिल ॥८०॥
*एक —एक ; आम्र-बीज —आम का बीज ; प्रभु —महाप्रभु ने ; अङ्गने —आंगन में ; रोपिल —बोया ; तत्-क्षणे —तत्क्षण ; जन्मिल —फलीभूत हो गया ; वृक्ष —एक वृक्ष ; बाड़िते —उगना ; लागिल —आरम्भ हो गया।*


### अनुवाद
तब महाप्रभु ने आँगन में एक आम की गुठली बोई और तुरन्त ही वह गुठली वृक्ष का रूप धारण करके बढ़ने लगी।


## Verse ad/17/81
देखिते देखिते वृक्ष हइल फलित ।
पाकिल अनेक फल, सबेइ विस्मित ॥८१॥
*देखिते देखिते —देखते देखते ; वृक्ष —वृक्ष ; हइल —हो गया ; फलित —फलों से पूरी तरह भर गया ; पाकिल — पके ; अनेक —अनेक ; फल —फल ; सबेइ —उनमें से प्रत्येक ; विस्मित —आश्चर्यचकित।*


### अनुवाद
लोगों के देखते-देखते वह वृक्ष बढ़ गया और उसमें फल लग गये और वे फल पकने भी लगे। इस तरह सारे लोग आश्चर्यचकित रह गये।


## Verse ad/17/82
शत दुइ फल प्रभु शीघ्र पाड़ाइल ।
प्रक्षालन करि’ कृष्णे भोग लागाइल ॥८२॥
*शत —एक सौ ; दुइ —दो ; फल —फल ; प्रभु —महाप्रभु ने ; शीघ्र —शीघ्र ; पाड़ाइल —तुड़वाए ; प्रक्षालन —धोने के लिए ; करि’ —करके ; कृष्णे —भगवान् कृष्ण को ; भोग —भोग ; लागाइल —लगाए।*


### अनुवाद
महाप्रभु ने तुरन्त ही उसमें से लगभग दो सौ फल तोड़े और धोने के बाद उनका कृष्ण को भोग लगाया।


## Verse ad/17/83
रक्त-पीत-वर्ण,——नाहि अष्ठि-वल्कल ।
एक जनेर पेट भरे खाइले एक फल ॥८३॥
*रक्त-पीत-वर्ण —लाल और पीले रंग के ; नाहि —कोई नहीं था ; अष्ठि —बीज ; वल्कल —या छिलका ; एक —एक ; जनेर —व्यक्ति का ; पेट —पेट ; भरे —भर जाए ; खाइले —यदि वह खाए ; एक —एक ; फल —फल।*


### अनुवाद
ये फल लाल तथा पीले थे, उनमें न तो गुठली थी, न छिलका और एक ही फल खाने से मनुष्य का पेट भर सकता था।


### तात्पर्य
भारत में वही आम अच्छा माना जाता है , जो लाल तथा पीले रंग का हो , जिसकी गुठली काफी छोटी हो , छिलका अत्यन्त पतला हो और इतना स्वादिष्ट हो कि एक ही फल खाने से मनुष्य सन्तुष्ट हो जाए। आम को फलों का राजा माना जाता है।


## Verse ad/17/84
देखिया सन्तुष्ट हैला शचीर नन्दन ।
सबाके खाओयाल आगे करिया भक्षण ॥८४॥
*देखिया —यह देखकर ; सन्तुष्ट —सन्तुष्ट ; हैला —हो गये ; शचीर —माता शची के ; नन्दन —पुत्र ; सबाके —प्रत्येक को ; खाओयाल —खिलाया ; आगे —आरम्भ में ; करिया —करके ; भक्षण —स्वयं खाकर।*


### अनुवाद
आमों का गुण देखकर महाप्रभु अत्यन्त सन्तुष्ट हुए और पहले स्वयं खाने के बाद अन्य सभी भक्तों को खिलाए।


## Verse ad/17/85
अष्ठि-वल्कल नाहि,——अमृत-रसमय ।
एक फल खाइले रसे उदर पूरय ॥८५॥
*अष्ठि —बीज ; वल्कल —छिलका ; नाहि —नहीं है ; अमृत —अमृत ; रस-मय —रसीला ; एक —एक ; फल —फल ; खाइले —यदि कोई खाए ; रसे —रस के साथ ; उदर —पेट ; पूरय —भर जाए।*


### अनुवाद
फलों में गुठली या छिलका नहीं था। वे सभी अमृत के समान मीठे रस से भरे थे और इतने मीठे थे कि एक ही फल खाने से मनुष्य पूरी तरह सन्तुष्ट हो जाए।


## Verse ad/17/86
एइ-मत प्रतिदिन फले बार मास ।
वैष्णव खायेन फल,——प्रभुर उल्लास ॥८६॥
*एइ-मत —इस प्रकार ; प्रति-दिन —प्रति दिन ; फले —फल उगते थे ; बार —बारह ; मास —मास ; वैष्णव —वैष्णव जन ; खायेन —खाते ; फल —फल ; प्रभुर —महाप्रभु को ; उल्लास —सन्तोष।*


### अनुवाद
इस तरह बारहों महीने प्रतिदिन उस वृक्ष में फल लगते रहे और वैष्णवजन उन्हें खाते रहे, जिससे महाप्रभु को परम सन्तोष मिलता था।


## Verse ad/17/87
एइ सब लीला करे शचीर नन्दन ।
अन्य लोक नाहि जाने विना भक्त-गण ॥८७॥
*एइ सब —ये सब ; लीला —लीलाएँ ; करे —कीं ; शचीर —माता शची के ; नन्दन —पुत्र ने ; अन्य लोक —अन्य लोग ; नाहि —नहीं ; जाने —जानते हैं ; विना —बिना ; भक्त-गण —भक्त गण।*


### अनुवाद
ये हैं शची-पुत्र की गुह्य लीलाएँ। भक्तों के अतिरिक्त इस घटना को अन्य कोई नहीं जानता।


### तात्पर्य
अभक्तगण इस घटना पर विश्वास नहीं करेंगे , किन्तु जिस स्थान पर यह वृक्ष उगा था , वह आज भी मायापुर में है। यह स्थान आम्रघट्ट या आमघाटा कहलाता है।


## Verse ad/17/88
एइ मत बार-मास कीर्तन-अवसाने ।
आम्र-महोत्सव प्रभु करे दिने दिने ॥८८॥
*एइ मत —इस प्रकार ; बार-मास —बारह मास ; कीर्तन —हरे कृष्ण मंत्र के कीर्तन ; अवसाने —के अन्त में ; आम्र-महा-उत्सव —आम खाने का उत्सव ; प्रभु —महाप्रभु ने ; करे —किया ; दिने दिने —प्रतिदिन।*


### अनुवाद
इस प्रकार महाप्रभु प्रतिदिन संकीर्तन करते और बारहों मास संकीर्तन के बाद प्रतिदिन आम खाने का उत्सव मनाया जाता था।


### तात्पर्य
नियमानुसार चैतन्य महाप्रभु कीर्तन के बाद प्रसाद बाँटा करते थे। इसी तरह कृष्णभावनामृत आन्दोलन के सदस्यों को भी कीर्तन करने के बाद श्रोताओं को कुछ-न-कुछ प्रसाद बाँटना चाहिए।


## Verse ad/17/89
कीर्तन करिते प्रभु आइल मेघ-गण ।
आपन-इच्छाय कैल मेघ निवारण ॥८९॥
*कीर्तन —संकीर्तन ; करिते —करके ; प्रभु —महाप्रभु ; आइल —थे ; मेघ-गण —मेघ समूह ; आपन-इच्छाय —स्वेच्छा से ; कैल —किया ; मेघ —मेघों का ; निवारण —रोकना।*


### अनुवाद
एक बार जब महाप्रभु कीर्तन कर रहे थे, तो आकाश में बादल छा गये; महाप्रभु ने अपनी इच्छा से तुरन्त ही उन्हें बरसने से रोक दिया।


### तात्पर्य
इस सन्दर्भ में श्रील भक्तिविनोद ठाकुर कहते हैं कि एक बार महाप्रभु एक गाँव से कुछ दूरी पर संकीर्तन कर रहे थे कि अचानक आकाश में बादल आ गये। महाप्रभु की परम इच्छा से उन बादलों को इधर उधर बिखर जाने को कहा गया और उन्होंने ऐसा ही किया। इस घटना के कारण वह स्थान अभी भी मेघेर चर कहलाता है। चूँकि गंगा नदी का मार्ग बदल जाने से अब बेलपुखुरिया नामक गाँव ही मेघेर चर कहलाता है , यद्यपि पहले वह तारणवास नामक एक भिन्न स्थान में था। श्रील लोचन दास ठाकुर द्वारा लिखित चैतन्य-मंगल के मध्य खण्ड में भी बतलाया गया है कि एक बार शाम के समय आकाश में बादल छा गये और जोर से गर्जने लगे , तो सारे वैष्णव अत्यन्त भयभीत हो गये। किन्तु महाप्रभु ने अपनी करतालें उठाईं और आकाश की ओर देखकर स्वयं हरे कृष्ण मन्त्र का कीर्तन प्रारम्भ कर दिया , मानो उच्च लोक के देवताओं को निर्देश दे रहे हों। इस तरह जितने बादल घिरे थे , वे छँट गये , आकाश स्वच्छ हो गया और चन्द्रमा निकल आने पर महाप्रभु अपने हर्षित तथा सन्तुष्ट भक्तों के साथ सुखपूर्वक नाचने लगे।


## Verse ad/17/90
एक-दिन प्रभु श्रीवासेरे आज्ञा दिल ।
‘बृहत्सहस्र-नाम’ पड़, शुनिते मन हैल ॥९०॥
*एक-दिन —एक दिन ; प्रभु —महाप्रभु ने ; श्रीवासेरे —श्रीवास ठाकुर को ; आज्ञा —आज्ञा ; दिल —दी ; बृहत् —बृहत ; सहस्र-नाम —एक हजार नाम ; पड़ —पढ़ो ; शुनिते —सुनने के लिए ; मन —मन ; हैल —है।*


### अनुवाद
एक दिन महाप्रभु ने श्रीवास ठाकुर से बृहत् सहस्रनाम (विष्णु सहस्रनाम) पढ़ने के लिए कहा, क्योंकि महाप्रभु को उस समय उन्हें सुनने की इच्छा हुई।


## Verse ad/17/91
पड़िते आइला स्तवे नृसिंहेर नाम ।
शुनिया आविष्ट हैला प्रभु गौरधाम ॥९१॥
*पड़िते —पढ़ते समय ; आइला —आया ; स्तवे —प्रार्थना में ; नृसिंहेर —भगवान् नृसिंह का ; नाम —पावन नाम ; शुनिया —सुनकर ; आविष्ट —मग्न ; हैला —हो गये ; प्रभु —भगवान् ; गौर-धाम —श्री चैतन्य महाप्रभु।*


### अनुवाद
जब वे विष्णु सहस्रनाम पढ़ रहे थे, तो भगवान् नृसिंह का पवित्र नाम आया। नृसिंह नाम सुनते ही महाप्रभु भाव में पूरी तरह निमग्न हो गये।


### तात्पर्य
चैतन्य-मंगल के मध्य खण्ड में यह घटना इस प्रकार से वर्णित है: श्रीवास पण्डित अपने पिता का श्राद्ध कर्म सम्पन्न कर रहे थे और प्रथानुसार वे विष्णु-सहस्रनाम सुन रहे थे। उसी समय गौरहरि (भगवान् चैतन्य) वहाँ आये और वे भी प्रसन्न-मन से विष्णु सहस्रनाम सुनने लगे। जब उन्होंने भगवान् नृसिंह का पवित्र नाम सुना , तो वे भावाविष्ट हो गये और नृसिंह प्रभु की ही तरह क्रुद्ध हो उठे। उनकी आँखें लाल हो गईं , उनके रोम खड़े हो गये , उनके शरीर के सारे अंग काँपने लगे और उन्होंने मेघ जैसी गर्जना की। अचानक उन्होंने गदा उठा ली। सारे लोग यह सोचकर भयभीत हो उठे कि न जाने हमने अब कौन-सा अपराध किया है। किन्तु श्री चैतन्य महाप्रभु ने अपने विचारों को सँभाल लिया और पुन: अपने स्थान पर बैठ गये।


## Verse ad/17/92
नृसिंह-आवेशे प्रभु हाते गदा लञा ।
पाषण्डी मारिते याय नगरे धाइया ॥९२॥
*नृसिंह-आवेशे —भगवान् नृसिंह के आवेश में ; प्रभु —महाप्रभु ; हाते —अपने हाथ में ; गदा —गदा ; लञा —लेकर ; पाषण्डी —नास्तिक ; मारिते —मारने के लिए ; याय —गये ; नगरे —नगर में ; धाइया —दौड़कर।*


### अनुवाद
चैतन्य महाप्रभु भगवान् नृसिंह देव के आवेश में सारे नास्तिकों का वध करने के लिए उद्यत होकर हाथ में गदा लेकर नगर की सड़कों में दौड़ने लगे।


## Verse ad/17/93
नृसींह-आवेश देखि’ महा-तेजोमय ।
पथ छाड़ि’ भागे लोक पाञा बड़ भय ॥९३॥
*नृसिंह-आवेश —भगवान् नृसिंह के मनोभाव में ; देखि’ —देखकर ; महा-तेजो-मय —बहुत डरावनी मुद्रा ; पथ छाड़ि’ —पथ छोड़कर ; भागे — भागते हैं ; लोक —सभी लोग ; पाञा —पाकर ; बड़ —बहुत अधिक ; भय —डरकर।*


### अनुवाद
लोग उन्हें नृसिंह भगवान् के आवेश में अत्यन्त भयानक रूप में देखकर एवं उनके क्रोध से भयभीत होकर सड़कों से दौड़कर इधर-उधर भाग गये।


## Verse ad/17/94
लोक-भय देखि’ प्रभुर बाह्य हइल ।
श्रीवास-गृहेते गिया गदा फेलाइल ॥९४॥
*लोक-भय —डरे हुए लोगों को ; देखि’ —देखकर ; प्रभुर —महाप्रभु की ; बाह्य —बाह्य चेतना ; हइल —प्रकट हुई ; श्रीवास-गृहेते —श्रीवास पण्डित के घर में ; गिया —वहाँ जाकर ; गदा —गदा ; फेलाइल —फेंक दी।*


### अनुवाद
लोगों को इस तरह भयभीत देखकर महाप्रभु को बाह्य चेतना आई, अतएव वे श्रीवास ठाकुर के घर लौट आये और गदा फेंक दी।


## Verse ad/17/95
श्रीवासे कहेन प्रभु करिया विषाद ।
लोक भय पाय,——मोर हय अपराध ॥९५॥
*श्रीवासे —श्रीवास ठाकुर को ; कहेन —कहा ; प्रभु —महाप्रभु ; करिया —होकर ; विषाद —शोकग्रस्त ; लोक —लोग ; भय पाय —डर गये ; मोर —मेरा ; हय —है ; अपराध —अपराध।*


### अनुवाद
महाप्रभु खिन्न हुए और उन्होंने श्रीवास ठाकुर से कहा, ‘‘जब मैंने भगवान् नृसिंह देव का आवेश धारण किया, तो लोग बहुत भयभीत हो उठे, अतएव मैं रुक गया, क्योंकि लोगों में भय उत्पन्न करना अपराध है।’’


## Verse ad/17/96
श्रीवास बलेन,——ये तोमार नाम लय ।
तार कोटि अपराध सब हय क्षय ॥९६॥
*श्रीवास बलेन —श्रीवास पण्डित ने कहा ; ये —जो कोई ; तोमर —आपका ; नाम —पावन नाम ; लय —लेता है ; तार — उसके ; कोटि —एक करोड़ ; अपराध —अपराध ; सब —सब ; हय —हो जाते हैं ; क्षय — समाप्त।*


### अनुवाद
श्रीवास ठाकुर ने उत्तर दिया, ‘‘जो व्यक्ति आपका पवित्र नाम लेता है, उसके एक करोड़ अपराध भी तुरन्त क्षय हो जाते हैं।


## Verse ad/17/97
अपराध नाहि, कैले लोकेर निस्तार ।
ये तोमा’ देखिल, तार छुटिल संसार ॥९७॥
*अपराध —अपराध ; नाहि —नहीं ; कैले —किया ; लोकेर —लोगों का ; निस्तार —उद्धार ; ये —जिस किसी ने ; तोमा’ — आपको ; देखिल —देखा ; तार —उसका ; छुटिल —छूट गया ; संसार —भौतिक बन्धन।*


### अनुवाद
‘‘नृसिंह रूप प्रकट करके आपने कोई अपराध नहीं किया। बल्कि जिस किसी व्यक्ति ने आपको उस आवेश में देखा, वह तुरन्त ही भौतिक अस्तित्व से मुक्त हो गया।’’


## Verse ad/17/98
एत बलि’ श्रीवास करिल सेवन ।
तुष्ट हञा प्रभु आइला आपन-भवन ॥९८॥
*एत बलि’ —यह कहकर ; श्रीवास —श्रीवास ठाकुर ने ; करिल —की ; सेवन —पूजा ; तुष्ट —सन्तुष्ट ; हञा —होकर ; प्रभु —महाप्रभु ; आइला —लौट आये ; आपन-भवन —अपने घर में।*


### अनुवाद
यह कहकर श्रीवास ठाकुर ने महाप्रभु की पूजा की, जिससे वे परम तुष्ट हुए और अपने घर चले गये।


## Verse ad/17/99
आर दिन शिव-भक्त शिव-गुण गाय ।
प्रभुर अङ्गने नाचे, डमरु बाजाय ॥९९॥
*आर दिन —किसी और दिन ; शिव-भक्त —शिवजी का एक भक्त ; शिव-गुण —शिवजी के गुण ; गाय —गाता है ; प्रभुर —चैतन्य महाप्रभु के ; अङ्गने —आंगन में ; नाचे —नृत्य करता है ; डमरु —डमरू ; बाजाया —बजाता है।*


### अनुवाद
दूसरे किसी दिन शिवजी का कोई महान् भक्त महाप्रभु के घर आया और वह शिवजी के गुणों का वर्णन कर-करके आँगन में नाचने और अपना डमरू बजाने लगा।


## Verse ad/17/100
महेश-आवेश हैला शचीर नन्दन ।
तार स्कन्धे चड़ि नृत्य कैल बहु-क्षण ॥१००॥
*महेश-आवेश —शिवजी की मनोवृत्ति में ; हैला —आ गये ; शचीर —माता शची के ; नन्दन —पुत्र ; तार स्कन्धे —उसके कन्धे पर ; चड़ि —चढ़कर ; नृत्य —नाच ; कैल —किया ; बहु-क्षण —लम्बे समय तक।*


### अनुवाद
तब चैतन्य महाप्रभु शिवजी के भावावेश में उस व्यक्ति के कंधे पर चढ़ गये और इस तरह लम्बे समय तक दोनों साथ-साथ नाचते रहे।


### तात्पर्य
श्री चैतन्य महाप्रभु ने शिवजी का भावावेश धारण किया , क्योंकि वे शिव भी हैं। अचिन्त्य-भेदाभेद तत्त्व दर्शन के अनुसार शिवजी भगवान् विष्णु से भिन्न नहीं हैं , फिर भी शिवजी भगवान् विष्णु नहीं हैं , जिस प्रकार दही दूध ही है , तो भी दूध नहीं है। दही पीने से दूध का लाभ नहीं मिल सकता। इसी तरह शिवजी की पूजा करके मोक्ष नहीं प्राप्त किया जा सकता। यदि मोक्ष की इच्छा हो , तो भगवान् विष्णु की पूजा करनी चाहिए। इसकी पुष्टि भगवद्गीता ( ९.४) में हुई है— मत्स्थानि सर्वभूतानि न चाहं तेष्ववस्थित: — हर वस्तु भगवान् पर टिकी है , क्योंकि हर वस्तु उनकी शक्ति है , फिर भी वे सर्वत्र नहीं रहते। महाप्रभु द्वारा शिवजी का आवेश ग्रहण करना असाधारण नहीं है , किन्तु किसी को यह नहीं सोचना चाहिए कि शिवजी की पूजा करने से वह चैतन्य महाप्रभु की पूजा करता है। यह भारी भूल होगी।


## Verse ad/17/101
आर दिन एक भिक्षुक आइला मागिते ।
प्रभुर नृत्य देखि नृत्य लागिल करिते ॥१०१॥
*आर —अन्य ; दिन —दिन ; एक —एक ; भिक्षुक —भिक्षु ; आइला —आया ; मागिते —माँगने के लिए ; प्रभुर —महाप्रभु का ; नृत्य —नृत्य ; देखि —देखकर ; नृत्य —नृत्य ; लागिल —करने लगा ; करिते —करना।*


### अनुवाद
दूसरे किसी दिन एक भिक्षुक महाप्रभु के घर भिक्षा माँगने आया। किन्तु जब उसने महाप्रभु को नाचते देखा, तो वह भी नाचने लगा।


## Verse ad/17/102
प्रभु-सङ्गे नृत्य करे परम उल्लासे ।
प्रभु तारे प्रेम दिल, प्रेम-रसे भासे ॥१०२॥
*प्रभु-सङ्गे —महाप्रभु के साथ ; नृत्य करे —नृत्य कर रहा था ; परम —परम ; उल्लासे —हर्ष में ; प्रभु —महाप्रभु ने ; तारे —उसे ; प्रेम —भगवत्प्रेम ; दिल —दिया ; प्रेम-रसे —भगवत्प्रेम के रस में ; भासे —तैरने लगा।*


### अनुवाद
वह महाप्रभु के साथ नाचने लगा, क्योंकि उसे कृष्ण-प्रेम की कृपा प्राप्त हुई थी। इस प्रकार वह भगवत्प्रेम के रस में बहने लगा।


## Verse ad/17/103
आर दिने ज्योतिष सर्वज्ञ एक आइल ।
ताहारे सम्मान करि’ प्रभु प्रश्न कैल ॥१०३॥
*आर दिने —किसी और दिन ; ज्योतिष —एक ज्योतिषी भी ; सर्वज्ञ —सब कुछ जानने वाला ; एक —एक ; आइल —वहाँ आया ; ताहारे —उसको ; सम्मान करि’ —सम्मान करके ; प्रभु —महाप्रभु ने ; प्रश्न —प्रश्न ; कैल —पूछा।*


### अनुवाद
दूसरे किसी दिन एक ज्योतिषी आया, जो भूत, वर्तमान और भविष्य—सभी जानने वाला माना जाता था। अतएव महाप्रभु ने उसका सम्मान किया और उससे यह प्रश्न पूछा।


### तात्पर्य
ब्राह्मण सामान्यतया ज्योतिषी , आयुर्वेदिक वैद्य , शिक्षक और पुरोहित बनते थे। यद्यपि ये अत्यन्त विद्वान एवं सम्मानीय ब्राह्मण होते थे , किन्तु वे द्वार-द्वार जाकर अपने ज्ञान का वितरण करते रहते थे। ब्राह्मण सर्वप्रथम गृहस्थ के द्वार जाकर उसे बताता था कि अमुक-अमुक तिथि को अमुक पर्व है और उस तिथि विशेष के दिन क्या क्या कार्य करने हैं। किन्तु यदि परिवार में कोई व्यक्ति बीमार होता , तो गृहस्थ उस ब्राह्मण को वैद्य के रूप में मानकर उसकी सलाह लेते थे और वह ब्राह्मण कुछ निर्देश तथा कुछ औषधियाँ बतलाता था। चूँकि ब्राह्मण ज्योतिष-विद्या में भी पटु होते थे , अतएव कभी-कभी लोग अपने भूत , वर्तमान और भविष्य के बारे में जिज्ञासा करते थे।

यद्यपि वह ब्राह्मण महाप्रभु के घर पर भिक्षुक रूप में आया था , किन्तु महाप्रभु ने उसका सम्मान किया , क्योंकि वह योग्य ब्राह्मण था , जो ज्योतिष-विद्या भी पूर्णतया जानता था। यद्यपि ब्राह्मण भिक्षुक की तरह द्वार-द्वार जाया करते थे , किन्तु उनका स्वागत सम्मानीय अतिथि की तरह किया जाता था। पाँच सौ वर्ष पूर्व , चैतन्य महाप्रभु के समय हिन्दू-समाज में यह प्रथा थी। यह प्रथा सौ वर्ष पूर्व भी प्रचलित थी। पचास-साठ वर्ष पूर्व भी , जब हम बच्चे थे , तब भी यह प्रथा चालू थी कि ऐसे ब्राह्मण विनम्र भिक्षुओं की तरह गृहस्थों के यहाँ आते और गृहस्थ लोग ऐसे ब्राह्मणों की कृपा से बड़ा लाभ उठाते थे। सबसे बड़ा लाभ तो यह था कि गृहस्थों को डाक्टरों (वैद्यों) पर प्रचुर धन व्यय नहीं करना पड़ता था , क्योंकि ऐसे ब्राह्मण भूत , वर्तमान तथा भविष्य तो बतलाते ही थे , साथ ही कुछ निर्देश तथा दवाएँ देकर सामान्यतया सभी प्रकार के रोग भी ठीक कर देते थे। इस तरह कोई भी व्यक्ति उच्च कोटि के वैद्य , ज्योतिषी तथा पुरोहित के लाभ से वंचित नहीं रहता था। इस्कॉन के प्रमुख सदस्यों को हमारे डल्लास स्कूल की ओर ध्यान देना चाहिए , जहाँ बच्चों को पक्का ब्राह्मण बनने के लिए संस्कृत तथा अंग्रेजी पढ़ाई जाती है। यदि उन्हें वास्तव में पक्के ब्राह्मण का प्रशिक्षण दिया जाए , तो वे समाज को चोर-उचक्कों से बचा सकते हैं। निस्सन्देह , योग्य ब्राह्मणों के संरक्षण में लोग सुखपूर्वक रह सकते हैं। इसीलिए भगवद्गीता ( ४.१३) में समाज-विभाजन पर विशेष बल दिया गया है ( चातुर्वर्ण्यं मया सृष्टं गुणकर्मविभागश: ) । दुर्भाग्यवश कुछ लोग ब्राह्मण कुल में जन्म लेने मात्र से ब्राह्मण होने का दावा करना चाहते हैं , जबकि उनमें कोई योग्यता नहीं रहती। इसीलिए सारा समाज अव्यवस्थित है।


## Verse ad/17/104
के आछिलुँ आमि पूर्व जन्मे कह गणि’ ।
गणिते लागिला सर्वज्ञ प्रभु-वाक्य शुनि’ ॥१०४॥
*के आछिलुँ आमि —मैं कौन था ; पूर्व जन्मे —मेरे पिछले जन्म में ; कह —कृपया कहो ; गणि’ — अपनी ज्योतिष गणना से ; गणिते —हिसाब लगाकर ; लागिला —आरम्भ किया ; सर्वज्ञ —भूत , वर्तमान और भविष्य जानने वाला ; प्रभु-वाक्य —चैतन्य महाप्रभु के शब्द ; शुनि’ —सुनकर।*


### अनुवाद
महाप्रभु ने पूछा, ‘‘कृपया मुझे अपनी ज्योतिष-गणना से बतायें कि मैं पिछले जन्म में कौन था?’’ महाप्रभु की यह बात सुनकर ज्योतिषी तुरन्त गणना करने लगा।


### तात्पर्य
ज्योतिष से भूत , वर्तमान और भविष्य को जाना जा सकता है। आधुनिक पाश्चात्य ज्योतिर्विदों को न भूत का ज्ञान है न भविष्य का , न ही वे वर्तमान के विषय में ठीक से कुछ कह सकते हैं। किन्तु यहाँ हम पाते हैं कि श्री चैतन्य महाप्रभु का आदेश पाते ही ज्योतिषी तुरन्त गणना करने लगा। यह दिखावा न था। वह ज्योतिष द्वारा सचमुच ही किसी के विगत जीवन के बारे में निश्चित रूप से बतला सकता था। भृगुसंहिता नामक बृहद्-भाष्य में ऐसी पद्धति दी हुई है , जिससे कोई भी अपने भूत और भविष्य के बारे में तुरन्त ही सूचना प्राप्त कर सकता है। घर-घर भिखारियों के समान घूमने वाले ब्राह्मणों को ऐसे अपार ज्ञान पर पूर्ण अधिकार होता था। इस तरह समाज के गरीब से गरीब व्यक्ति को भी उच्चतम ज्ञान सहज ही उपलब्ध रहता था। गरीब से गरीब व्यक्ति अपने भूत , वर्तमान और भविष्य के विषय में किसी ज्योतिषी से पूछताछ कर सकता था , जिसके लिए उसे न तो कोई व्यापारिक समझौता करना होता था , न बड़ा भुगतान करना पड़ता था। ब्राह्मण बिना पारिश्रमिक के ही अपने ज्ञान का पूरा लाभ उसे देता था और गरीब व्यक्ति बदले में एक मुट्ठी चावल या जो भी कुछ उसके पास होता था , देकर ब्राह्मण को तुष्ट करता था। एक परिपूर्ण मानव-समाज में किसी भी विज्ञान का संपूर्ण ज्ञान , चाहे वह चिकित्सा-विज्ञान हो , ज्योतिष हो या अन्य विज्ञान , गरीब से गरीब व्यक्ति के लिए उपलब्ध रहता है , जिसके लिए भुगतान करने की कोई चिन्ता नहीं रहती। किन्तु वर्तमान समय में किसी को भी न्याय , औषधि-उपचार , ज्योतिष-सहायता या धर्म-सम्बन्धी परामर्श धन के बिना नहीं मिल सकता और चूँकि लोग सामान्यतया गरीब होते हैं , अतएव वे इन महान् विज्ञानों के लाभ से वंचित रह जाते हैं।


## Verse ad/17/105
गणि’ ध्याने देखे सर्वज्ञ,——महा-ज्योतिर्मय ।
अनन्त वैकुण्ठ-ब्रह्माण्ड——सबार आश्रय ॥१०५॥
*गणि’ —गणना करके ; ध्याने —ध्यान से ; देखे —देखता है ; सर्वज्ञ —सर्वज्ञ ; महा-ज्योतिर्-मय —महा ज्योतिर्मय शरीर ; अनन्त —अनन्त ; वैकुण्ठ —वैकुण्ठ ; ब्रह्माण्ड —ब्रह्माण्ड ; सबार —उन सबका ; आश्रय —आश्रय।*


### अनुवाद
उस सर्वज्ञ ज्योतिषी ने गणना और ध्यान के माध्यम से महाप्रभु के अत्यन्त ओजस्वी शरीर को देखा, जो अनन्त वैकुण्ठ-लोकों का आश्रय स्थल है।


### तात्पर्य
यहाँ पर हमें वैकुण्ठ-लोक या आध्यात्मिक जगत् की कुछ जानकारी प्राप्त होती है। वैकुण्ठ का अर्थ है ‘‘चिन्तारहित।’’ भौतिक जगत् में हर व्यक्ति चिन्ता से भरा रहता है , किन्तु चिन्तारहित अन्य जगत् का वर्णन भगवद्गीता ( ८.२०) में मिलता है:

‘‘ एक दूसरी अव्यक्त प्रकृति भी है , जो शाश्वत है और इस व्यक्त तथा अव्यक्त पदार्थ से परे है। यह सर्वोच्च है और कभी विनष्ट नहीं होती। जब इस संसार की सारी वस्तुएँ विनष्ट हो जाती हैं , तो यह अंश जैसे का तैसा बना रहता है।’’

जिस प्रकार भौतिक जगत् के अन्तर्गत अनेक ग्रह हैं , उसी तरह आध्यात्मिक जगत् में भी लाखों ग्रह हैं , जो वैकुण्ठ-लोक कहलाते हैं। ये सारे वैकुण्ठ-लोक या उच्चतर ग्रह पूर्ण पुरुषोत्तम भगवान् के तेज पर आश्रित हैं। जैसाकि ब्रह्म-संहिता में कहा गया है ( यस्य प्रभा प्रभवतो जगदण्डकोटि ) भगवान् के शरीर से निस्सृत ब्रह्म-तेज आध्यात्मिक तथा भौतिक दोनों ही जगतों में असंख्य लोकों की सृष्टि करता है। इस तरह ये लोक पूर्ण पुरुषोत्तम भगवान् द्वारा सृजित हैं। ज्योतिषी ने चैतन्य महाप्रभु को इन्हीं भगवान् के रूप में देखा। इसीसे हम अनुमान लगा सकते हैं कि वह कितना बड़ा विद्वान था , फिर भी वह मानवता के सर्वोच्च उपकार हेतु द्वार-द्वार घूम रहा था , मानो कोई भिखारी हो।


## Verse ad/17/106
परम-तत्त्व, पर-ब्रह्म, परम-ईश्वर ।
देखि’ प्रभुर मूर्ति सर्वज्ञ हइल फाँफर ॥१०६॥
*परम-तत्त्व —परम सत्य ; पर-ब्रह्म —परम ब्रह्म ; परम-ईश्वर —परमेश्वर ; देखि’ —देखकर ; प्रभुर —महाप्रभु का ; मूर्ति —रूप ; सर्वज्ञ —सर्वज्ञ ज्योतिषी ; हइल —हो गया ; फाँफर —भ्रमित।*


### अनुवाद
श्री चैतन्य महाप्रभु को उसी परम सत्य परम ब्रह्म, भगवान् के रूप में देखकर वह ज्योतिषी किंकर्तव्यविमूढ़ हो गया।


### तात्पर्य
यहाँ यह स्पष्ट रूप से इंगित किया गया है कि परम सत्य , परम ब्रह्म ही परमेश्वर हैं। अतएव सारी वस्तुओं का स्रोत एक पुरुष है। भगवद्गीता ( १०.८) में पुष्टि हुई है कि— मत्त: सर्वं प्रवर्तते — सारी वस्तुएँ पूर्ण पुरुषोत्तम भगवान् से प्रारम्भ होती हैं , परमेश्वर परम पुरुष हैं। अतएव जो भी विद्यमान है , चाहे वह पदार्थ हो या आत्मा , वह परम पुरुष या परम जीवन से उद्भूत है। आधुनिक विज्ञानियों का यह सिद्धान्त कि जीवन पदार्थ से उत्पन्न होता है , बकवास है। पदार्थ तथा जीवन दोनों ही जीवन से प्रारम्भ होते हैं। दुर्भाग्यवश वैज्ञानिक इस वैज्ञानिक तथ्य को नहीं जानते। वे अपने तथाकथित ज्ञान के अन्धकार में भटक रहे हैं।


## Verse ad/17/107
बलिते ना पारे किछु, मौन हइल ।
प्रभु पुन: प्रश्न कैल, कहिते लागिल ॥१०७॥
*बलिते —कहना ; ना पारे —असमर्थ ; किछु —कुछ ; मौन —मौन ; हइल —हो गया ; प्रभु —महाप्रभु ; पुन: —पुन: ; प्रश्न —प्रश्न ; कैल —पूछा ; कहिते —बोलने ; लागिल —लगा।*


### अनुवाद
वह ज्योतिषी आश्चर्यचकित होकर मौन रह गया। वह कुछ बोल नहीं सका। किन्तु जब महाप्रभु ने फिर वही प्रश्न पूछा, तो उसने इस प्रकार उत्तर दिया।


## Verse ad/17/108
पूर्व जन्मे छिला तुमि जगताश्रय ।
परिपूर्ण भगवान्——सर्वैश्वर्यमय ॥१०८॥
*पूर्व जन्मे —पुर्व जन्म में ; छिला —थे ; तुमि —आप ; जगत् —जगत् ; आश्रय —आश्रय ; परिपूर्ण —पूर्ण शक्तियों से युक्त ; भगवान् —भगवान् , ईश्वर ; सर्व-ऐश्वर्य-मय —सर्व ऐश्वर्यों से युक्त।*


### अनुवाद
‘‘हे प्रभु! पिछले जन्म में आप समस्त सृष्टि के आश्रय, सब ऐश्वर्यों से पूर्ण भगवान् थे।


## Verse ad/17/109
पूर्वे यैछे छिला तुमि एबेह से-रूप ।
दुर्विज्ञेय नित्यानन्द——तोमार स्वरूप ॥१०९॥
*पूर्वे —भूतकाल में ; यैछे —जैसे ; छिला —थे ; तुमि —आप ; एबेह —अब भी ; से-रूप —वही वस्तु ; दुर्विज्ञेय —अचिन्त्य ; नित्यानन्द —सनातन आनन्द ; तोमार —आपका ; स्वरूप —स्वरूप।*


### अनुवाद
‘‘आप अब भी वही भगवान् हैं, जो अपने पूर्वजन्म में थे। आपका स्वरूप अचिन्त्य एवं सनातन आनन्दमय है।’’


### तात्पर्य
ज्योतिष-विज्ञान की सहायता से पूर्ण पुरुषोत्तम भगवान् की स्थिति भी निश्चित की जा सकती है। हर वस्तु को उसके लक्षणों से पहचाना जाता है। भगवान् को शास्त्रों में दिये गये लक्षणों से पहचाना जाता है। ऐसा नहीं है कि शास्त्रों के प्रमाण के बिना ही हर कोई ईश्वर बन सकता है।


## Verse ad/17/110
प्रभु हासि’ कैला,——तुमि किछु ना जानिला ।
पूर्वे आमि आछिलाँ जातिते गोयाला ॥११०॥
*प्रभु —महाप्रभु ने ; हासि’ —मुस्कुराकर ; कैला —कहा ; तुमि —तुम ; किछु —कुछ भी ; ना —नहीं ; जानिला —जानते हो ; पूर्वे —भूतकाल में ; आमि —मैं ; आछिलाँ —था ; जातिते —जाति से ; गोयाला —ग्वाला।*


### अनुवाद
जब ज्योतिषी महाप्रभु के विषय में बड़ी बातें कर रहा था, तो श्री चैतन्य महाप्रभु ने उसे रोका और हँसते हुए कहा, ‘‘हे महोदय, मुझे लगता है कि आप ठीक से नहीं जानते कि मैं कौन था, क्योंकि मैं जानता हूँ कि पिछले जन्म में मैं ग्वालबाल था।


## Verse ad/17/111
गोप-गृहे जन्म छिल, गाभीर राखाल ।
सेइ पुण्ये हैलाँ एबे ब्राह्मण-छाओयाल ॥१११॥
*गोप-गृहे —एक ग्वाले के घर में ; जन्म —जन्म ; छिल —लिया था ; गाभीर —गौओं का ; राखाल —रखवाला ; सेइ पुण्ये —उन्हीं पवित्र गतिविधियों के कारण ; हैलाँ —हो गया ; एबे —अब ; ब्राह्मण —ब्राह्मण का ; छाओयाल —पुत्र।*


### अनुवाद
‘‘मैं अपने पिछले जन्म में ग्वालों के परिवार में उत्पन्न हुआ था और मैंने गायों तथा बछड़ों को संरक्षण प्रदान किया था। ऐसे पुण्यकर्मों के ही कारण अब मैं ब्राह्मण-पुत्र के रूप में आया हूँ।’’


### तात्पर्य
सर्वश्रेष्ठ सत्ता श्री चैतन्य महाप्रभु के शब्दों से स्पष्ट पता चलता है कि गायों को पालने और उनकी रक्षा करने से ही मनुष्य पुण्यात्मा बनता है। दुर्भाग्यवश लोग इतने धूर्त हो चुके हैं कि वे अधिकारियों के शब्दों की भी परवाह नहीं करते। सामान्यतया लोग ग्वालों को समाज के निम्न सदस्य मानते हैं , किन्तु यहाँ पर श्री चैतन्य महाप्रभु पुष्टि करते हैं कि वे इतने पुण्यात्मा होते हैं कि अगले जन्म में वे ब्राह्मण बनेंगे। जाति-प्रणाली का विशिष्ट प्रयोजन होता है। यदि इस वैज्ञानिक पद्धति का पालन किया जाए , तो मानव-समाज को सर्वाधिक लाभ होगा। महाप्रभु के इस आदेश को ध्यान में रखते हुए मनुष्यों को चाहिए कि गायों तथा बछड़ों की सेवा करें और बदले में प्रचुर दूध प्राप्त करें। गायों तथा बछड़ों की सेवा करने में कोई हानि नहीं है , किन्तु वर्तमान मानव-समाज इतना गिर चुका है कि लोग गायों तथा बछड़ों की सेवा करना तो दूर रहा , उनका वध करते हैं। भला ऐसे पापकर्म करते हुए वे मानव-समाज में शान्ति और समृद्धि की आशा कैसे कर सकते हैं ? यह असम्भव है।


## Verse ad/17/112
सर्वज्ञ कहे आमि ताहा ध्याने देखिलाँ ।
ताहाते ऐश्वर्य देखि’ फाँफर हइलाँ ॥११२॥
*सर्व-ज्ञ —सर्वज्ञ ज्योतिषी ; कहे —कहता है ; आमि —मैं ; ताहा —वह जो ; ध्याने —ध्यान में ; देखिलाँ —देखा ; ताहाते —वहाँ ; ऐश्वर्य —ऐश्वर्य ; देखि’ —देखने से ; फाँफर —भ्रमित ; हइलाँ —हो गया।*


### अनुवाद
ज्योतिषी ने कहा, ‘‘मैंने ध्यान में जो कुछ देखा वह ऐश्वर्यमय था, इसीलिए मैं भ्रमित हो गया।


### तात्पर्य
ऐसा प्रतीत होता है कि वह ज्योतिषी न केवल भूत , वर्तमान एवं भविष्य का ज्ञाता था , अपितु अच्छा ध्यानी भी था। अतएव वह एक महान् भक्त था और चैतन्य महाप्रभु को कृष्ण-रूप में देख सकता था। किन्तु वह असमंजस में था कि क्या कृष्ण तथा श्री चैतन्य महाप्रभु वास्तव में एक ही पुरुष थे।


## Verse ad/17/113
सेइ-रूपे एइ-रूपे देखि एकाकार ।
कभु भेद देखि, एइ मायाय तोमार ॥११३॥
*सेइ-रूपे —उसी रूप में ; एइ-रूपे —इस रूप में ; देखि —मैं देखता हूँ ; एक-आकार — एक रूप ; कभु —कभी-कभी ; भेद —भेद ; देखि —मैं देखता हूँ ; एइ —यह ; मायाय तोमार — आपकी माया।*


### अनुवाद
‘‘मुझे इसमें कोई सन्देह नहीं है कि आपका यह स्वरूप तथा ध्यान में देखा गया स्वरूप एक ही हैं। यदि मुझे भेद कोई दिखता है, तो यह आपकी माया का काम है।’’


### तात्पर्य
श्रीकृष्णचैतन्य राधाकृष्ण नहे अन्य — पूर्ण भक्त की दृष्टि में श्री चैतन्य महाप्रभु राधा तथा कृष्ण के सम्मिलित रूप हैं। जो व्यक्ति श्री चैतन्य महाप्रभु को कृष्ण से भिन्न मानते हैं , वे माया के वशीभूत होते हैं। ऐसा प्रतीत होता है कि ज्योतिषी पहले से उच्च कोटि का भक्त था और जब वह श्री चैतन्य महाप्रभु के समक्ष आया , तो वह पूर्णतया स्वरूपसिद्ध बन गया और यह देख सका कि पूर्ण पुरुषोत्तम भगवान् कृष्ण तथा श्री चैतन्य महाप्रभु एक ही परम पुरुष हैं।


## Verse ad/17/114
ये हओ, से हओ तुमि, तोमाके नमस्कार ।
प्रभु तारे प्रेम दिया कैल पुरस्कार ॥११४॥
*ये हओ —आप जो कुछ हैं ; से हओ तुमि —आप जो कुछ हो सकते हैं ; तोमाके —आपको ; नमस्कार —मेरा नमस्कार ; प्रभु —महाप्रभु ; तारे —उसको ; प्रेम —भगवत्प्रेम ; दिया —दिया ; कैल —किया ; पुरस्कार —सम्मान।*


### अनुवाद
वह सर्वज्ञ ज्योतिषी इस नतीजे पर पहुँचा, ‘‘आप जो भी और जो कुछ भी हैं, मैं आपको सादर नमस्कार करता हूँ!’’ तब महाप्रभु ने अपनी अहैतुकी कृपा से उसे भगवत्प्रेम प्रदान किया और उसकी सेवा का उसे फल मिल गया।


### तात्पर्य
सर्वज्ञ ज्योतिषी से महाप्रभु की इस भेंट का वर्णन चैतन्य-भागवत में नहीं मिलता , किन्तु इस कारण हम यह भी नहीं कह सकते कि यह भेंट हुई ही नहीं थी। बजाय इसके , हमें कृष्णदास कविराज गोस्वामी के इस कथन को स्वीकार कर लेना चाहिए कि जो कुछ चैतन्य-भागवत में नहीं मिलता , उसका विशेष वर्णन उन्होंने चैतन्य-चरितामृत में किया है।


## Verse ad/17/115
एक दिन प्रभु विष्णु-मण्डपे वसिया ।
‘मधु आन’, ‘मधु आन’ बलेन डाकिया ॥११५॥
*एक दिन —एक दिन ; प्रभु —महाप्रभु ; विष्णु-मण्डपे —एक विष्णु मन्दिर के बरामदे में ; वसिया —बैठे हुए ; मधु आन —मधु (शहद) लाओ ; मधु आन —मधु (शहद) लाओ ; बलेन —कहते हैं ; डाकिया —उच्च स्वर में।*


### अनुवाद
एक दिन महाप्रभु विष्णु-मन्दिर की बारादरी में बैठकर जोर-जोर से पुकारने लगे, ‘‘थोड़ा शहद लाओ! थोड़ा शहद लाओ!’’


## Verse ad/17/116
नित्यानन्द-गोसाञि प्रभुर आवेश जानिल ।
गङ्गा-जल-पात्र आनि’ सम्मुखे धरिल ॥११६॥
*नित्यानन्द-गोसाञि —नित्यानन्द प्रभु ; प्रभुर —महाप्रभु की ; आवेश —भावदशा ; जानिल —समझ सके ; गङ्गा-जल —गंगा जल ; पात्र —पात्र ; आनि’ —लाकर ; सम्मुखे —सामने ; धरिल —रख दिया।*


### अनुवाद
नित्यानन्द प्रभु गोसांइ श्री चैतन्य महाप्रभु के भावावेश को समझ गये, अतएव उन्होंने संकेत के रूप में एक बर्तन में गंगाजल लाकर उनके सम्मुख रख दिया।


## Verse ad/17/117
जल पान करिया नाचे हञा विह्वल ।
यमुनाकर्षण-लीला देखये सकल ॥११७॥
*जल —जल ; पान करिया —पीने के बाद ; नाचे —नृत्य करते हैं ; हञा —होकर ; विह्वल —भावाविष्ट ; यमुना-आकर्षण —यमुना नदी का आकर्षण ; लीला —लीलाएँ ; देखये —देखता है ; सकल —प्रत्येक व्यक्ति।*


### अनुवाद
उस जल को पने के बाद भगवान् चैतन्य इतने भावाविष्ट हो गये कि वे नाचने लगे। इस प्रकार सबने यमुना-आकर्षण-लीला देखी।


### तात्पर्य
यमुनाकर्षण-लीला यमुना को आकृष्ट करने की लीला है। एक दिन श्री बलदेव की इच्छा हुई कि यमुना नदी उनके सामने उपस्थित हो जाए , किन्तु जब यमुना नदी ने आने से मना कर दिया , तो उन्होंने नहर खोदने की इच्छा से अपना हल उठाया , ताकि यमुना वहाँ आने को बाध्य हो जाए। चूँकि श्री चैतन्य महाप्रभु बलदेव के आदिरूप हैं , अतएव भावावेश में उन्होंने शहद लाने के लिए कहा। इस प्रकार वहाँ खड़े सारे भक्तों ने यमुनाकर्षण-लीला का साक्षात्कार किया। इस लीला में बलदेव के साथ उनकी सखियाँ भी थीं। वे शहद का पेय अर्थात् वारुणी पीकर यमुना में कूदकर सखियों के साथ तैरना चाहते थे। श्रीमद्भागवत ( १०.६५.२५-३० , ३३) में बलताया गया है कि भगवान् बलदेव ने यमुना को निकट आने के लिए कहा , किन्तु जब यमुना ने आज्ञा नहीं मानी , तो वे नाराज हो उठे और उन्होंने अपने हल से उसे अपने पास खींचकर लाना चाहा। किन्तु यमुना भगवान् बलराम के क्रोध से भयभीत हो उठी और अपनी त्रुटि स्वीकार करते हुए तुरन्त उनकी शरण में चली आई। तब उसे क्षमादान मिल गया। यमुनाकर्षण-लीला का यही सारांश है। जयदेव गोस्वामी ने दश अवतारों की स्तुति में भी इस घटना का वर्णन किया है:


## Verse ad/17/118
मद-मत्त-गति बलदेव-अनुकार ।
आचार्य शेखर ताँरे देखे रामाकार ॥११८॥
*मद-मत्त —वारुणी मदिरा पीने से उन्मत्त होकर ; गति —गति ; बलदेव —भगवान् बलदेव ; अनुकार —अनुकरण करके ; आचार्य — अद्वैत आचार्य ने ; शेखर —प्रमुख ; ताँरे —उनको ; देखे —देखा ; राम-आकार —बलराम के रूप में।*


### अनुवाद
जब महाप्रभु बलदेव के भावावेश में मधु पीकर उन्मत्त होकर घूम रहे थे, तो आचार्यों में प्रमुख (आचार्य शेखर) अद्वैत आचार्य ने उन्हें बलराम के रूप में देखा।


## Verse ad/17/119
वनमाली आचार्य देखे सोणार लाङ्गल ।
सबे मिलि’ नृत्य करे आवेशे विह्वल ॥११९॥
*वनमाली आचार्य —वनमाली आचार्य ने ; देखे —देखा ; सोणार —सुवर्ण निर्मित ; लाङ्गल —हल ; सबे — सब ; मिलि’ —मिलकर ; नृत्य —नृत्य ; करे —किया ; आवेशे —आवेश में आकर ; विह्वल — विह्वल होकर।*


### अनुवाद
वनमाली आचार्य ने बलराम के हाथ में सोने का हल देखा और सारे भक्त एकत्र होकर आवेश में आकर नाचने लगे।


## Verse ad/17/120
एइ-मत नृत्य हइल चारि प्रहर ।
सन्ध्याय गङ्गा-स्‍नान करि’ सबे गेला घर ॥१२०॥
*एइ-मत —इस प्रकार ; नृत्य —नृत्य ; हइल —किया गया ; चारि — चार ; प्रहर —प्रहर (तीन घंटे का समय) ; सन्ध्याय —सायंकाल में ; गङ्गा-स्‍नान —गंगा में स्‍नान ; करि’ —करके ; सबे —सब ; गेला —लौट गये ; घर —घर।*


### अनुवाद
इस प्रकार वे बारह घंटों तक नाचते रहे और संध्या-समय गंगा में स्‍नान करने के बाद अपने अपने घर चले गये।


## Verse ad/17/121
नगरिया लोके प्रभु यबे आज्ञा दिला ।
घरे घरे सङ्कीर्तन करिते लागिला ॥१२१॥
*नगरिया —नागरिक ; लोके —सभी लोग ; प्रभु —महाप्रभु के ; यबे —जब ; आज्ञा —आज्ञा ; दिला —दी ; घरे घरे —प्रत्येक घर में ; सङ्कीर्तन —हरे कृष्ण मंत्र का संकीर्तन ; करिते —करना ; लागिला —आरम्भ किया।*


### अनुवाद
महाप्रभु ने नवद्वीप के सारे नागरिकों को हरे कृष्ण मन्त्र का कीर्तन करने का आदेश दिया और वे घर-घर में नियमित रूप से संकीर्तन करने लगे।


## Verse ad/17/122
‘हरये नम:, कृष्ण यादवाय नम: ।
गोपाल गोविन्द राम श्री-मधुसूदन’ ॥१२२॥
*हरये नम: —भगवान् हरि को मैं सादर नमस्कार करता हूँ ; कृष्ण —हे कृष्ण ; यादवाय —यदुवंश के वंशज को ; नम: —नमस्कार ; गोपाल —गोपाल ; गोविन्द —गोविन्द ; राम —राम ; श्री-मधुसूदन —श्री मधुसूदन।*


### अनुवाद
[सारे भक्त हरे कृष्ण महामन्त्र के साथ यह लोकप्रिय गीत भी गाने लगे] ‘‘हरये नम: कृष्ण यादवाय नम: / गोपाल गोविन्द राम श्री मधुसूदन।’’


## Verse ad/17/123
मृदङ्ग-करताल सङ्कीर्तन-महाध्वनि ।
‘हरि’ ‘हरि’——ध्वनि विना अन्य नाहि शुनि ॥१२३॥
*मृदङ्ग —मृदंग ; करताल —करताल ; सङ्कीर्तन —भगवान् के पावन नाम का कीर्तन ; महा-ध्वनि —महान् ध्वनि ; हरि —भगवान् ; हरि —प्रभु ; ध्वनि —ध्वनि ; विना —बिना ; अन्य —अन्य ; नाहि —नहीं ; शुनि —सुन सकता।*


### अनुवाद
जब इस तरह संकीर्तन आन्दोलन आरम्भ हो गया, तो नवद्वीप में ‘हरि!’ ‘हरि!’ शब्दों की ध्वनि एवं मृदंग तथा करताल बजने की ध्वनि के अतिरिक्त कोई अन्य ध्वनि किसी को सुनाई नहीं पड़ती थी।


### तात्पर्य
अब अन्तर्राष्ट्रीय कृष्णभावनामृत संघ का एक विश्वकेन्द्र नवद्वीप , मायापुर में है। इस केन्द्र के मैनेजरों को चाहिए कि वे यह देखें कि यहाँ हरे कृष्ण महामन्त्र के साथ-साथ हरये नम: कृष्ण यादवाय नम: का कीर्तन चौबीसों घण्टे होता रहे , क्योंकि यह श्री चैतन्य का एक प्रिय भजन था। किन्तु ऐसे संकीर्तन के पूर्व पंचतत्त्वों— श्रीकृष्णचैतन्य प्रभु नित्यानन्द , श्रीअद्वैत , गदाधर श्रीवासादि गौरभक्तवृन्द का कीर्तन अवश्य हो। हमें पहले से ही इन दो मन्त्रों— श्रीकृष्णचैतन्य प्रभु नित्यानन्द श्रीअद्वैत गदाधर श्रीवासादि गौरभक्तवृन्द तथा हरे कृष्ण , हरे कृष्ण , कृष्ण कृष्ण , हरे हरे/ हरे राम , हरे राम , राम राम , हरे हरे — का कीर्तन करने की आदत है। अब इन दोनों मन्त्रों के बाद विशेष रूप से मायापुर में अन्य दो पंक्तियाँ भी जोड़ लेनी चाहिए— हरये नम: , कृष्ण यादवाय नम: / गोपाल गोविन्द राम श्रीमधुसूदन। इन छह पंक्तियों का कीर्तन इतने सुचारु रूप से चलना चाहिए कि सुनने वाले को भगवन्नाम के कीर्तन के अतिरिक्त वहाँ अन्य कोई ध्वनि न सुनाई पड़े। इससे यह केन्द्र आध्यात्मिक दृष्टि से परिपूर्ण बन सकेगा।


## Verse ad/17/124
शुनिया ये क्रुद्ध हैल सकल यवन ।
काजी-पाशे आसि’ सबे कैल निवेदन ॥१२४॥
*शुनिया —सुनने से ; ये —वह ; क्रुद्ध —क्रुद्ध ; हैल —हो गये ; सकल —सब ; यवन —मुस्लिम ; काजी-पाशे —काजी की कचहरी में ; आसि’ —आकर ; सबे —सब ने ; कैल —किया ; निवेदन —निवेदन।*


### अनुवाद
हरे कृष्ण मन्त्र की गूँजायमान ध्वनि सुनकर स्थानीय मुसलमानों ने अत्यन्त क्रुद्ध होकर काजी के पास शिकायत की।


### तात्पर्य
फौजदार या शहर-कोतवाल काजी कहलाता था। जमींदार या मण्डलेरा भूमि का लगान वसूल करते थे। किन्तु कानून तथा व्यवस्था बनाये रखने और अपराधियों को दण्डित करने का दायित्व काजियों पर था। काजी तथा जमींदार—दोनों ही बंगाल के गवर्नर के अधीन थे , जो उन दिनों ‘सूबा बांगला’ के नाम से जाना जाता था। नदिया , इस्लामपुर तथा बागोयान जिले हरिहोड़ जमींदार या उसके वंशज कृष्णदास होड़ के अधीन थे। कहा जाता है कि चाँद काजी नवाब हुसैन शाह का गुरु था। एक मत के अनुसार उसका नाम मौलाना सिराजुद्दीन था और दूसरे मत के अनुसार उसका नाम हबिबर रहमान था। चाँद काजी के वंशज आज भी मायापुर के निकट रहते हैं। आज भी लोग चाँद काजी की मजार को देखने जाते हैं , जो एक चम्पक वृक्ष के नीचे बनी है और चाँद काजी की समाधि के नाम से विख्यात है।


## Verse ad/17/125
क्रोधे सन्ध्या-काले काजी एक घरे आइल ।
मृदङ्ग भाङ्गिया लोके कहिते लागिल ॥१२५॥
*क्रोधे —क्रोध में ; सन्ध्या-काले —संध्या समय ; काजी —चाँद काजी ; एक घरे —एक घर में ; आइल —आया ; मृदङ्ग —मृदंग ; भाङ्गिया —तोड़कर ; लोके —लोगों को ; कहिते —कहने ; लागिल —लगा।*


### अनुवाद
क्रोध से भरा चाँद काजी एक दिन संध्या-समय एक घर में आया और जब उसने देखा कि कीर्तन चल रहा है, तो उसने मृदंग तोड़ डाला और फिर इस प्रकार बोला।


## Verse ad/17/126
एत-काल केह नाहि कैल हिन्दुयानि ।
एबे ये उद्यम चालाओ कार बल जानि’ ॥१२६॥
*एत-काल —इतनी देर तक ; केह —कोई ; नाहि —नहीं ; कैल —किया ; हिन्दुयानि —हिन्दुओं के नियामक सिद्धान्त ; एबे —अब ; ये —वह ; उद्यम —उद्यम , प्रयास ; चालाओ —आप प्रचार करते हैं ; कार — जिसकी ; बल —शक्ति ; जानि’ —मैं जानना चाहता हूँ।*


### अनुवाद
‘‘आज तक तुम सबने हिन्दू धर्म के नियम-सिद्धान्तों का पालन नहीं किया, किन्तु अब बड़े उत्साह से करने लगे हो। क्या मैं जान सकता हूँ कि किसके बल पर ऐसा कर रहे हो?


### तात्पर्य
ऐसा प्रतीत होता है कि बंगाल में बक्तियार खिलिजी के आक्रमण के समय से लेकर चाँद काजी के समय तक हिन्दू अर्थात् वैदिक परम्परा के अनुयायी बहुत दबे हुए थे। जिस तरह आज के पाकिस्तान में हिन्दू हैं , उसी तरह कोई आजादी से हिन्दू-धर्म के नियमों का पालन नहीं कर सकता था। चाँद काजी ने हिन्दू-समाज की इसी दशा का सन्दर्भ लिया है। पहले हिन्दू अपनी हिन्दू-परम्पराओं को खुलकर नहीं मनाया करते थे , किन्तु अब वे मुक्त भाव से हरे कृष्ण महामन्त्र का कीर्तन कर रहे थे। अतएव वे लोग किसी और के बलबूते पर ही ऐसा करने का दुस्साहस कर रहे थे।

वास्तव में तथ्य यही था। यद्यपि तथाकथित हिन्दू-समाज के सदस्य सामाजिक रीति-रिवाजों का पालन करते चले आ रहे थे , किन्तु वे अपने धार्मिक नियमों का दृढ़ता से पालन करना भूल चुके थे। किन्तु अब श्री चैतन्य महाप्रभु की उपस्थिति में वे उनके आदेशानुसार नियामक सिद्धान्तों का पालन करने लगे थे। आज भी वही आदेश है , कहीं भी और कोई भी व्यक्ति विश्व के किसी भी कोने में उसे सम्पन्न कर सकता है। यह आदेश है प्रतिदिन हरे कृष्ण महामन्त्र की कम से कम सोलह मालाओं का जप करके तथा विश्वभर में कृष्णभावनामृत सम्प्रदाय का प्रचार तथा नियमों का पालन करते हुए श्री चैतन्य महाप्रभु के निर्देशन में गुरु बनना। यदि हम श्री चैतन्य महाप्रभु के आदेश पर अटल रहें , तो निस्सन्देह , हमें आध्यात्मिक शक्ति प्राप्त होगी और हम बिना किसी बाधा के हरे कृष्ण आन्दोलन के इस सम्प्रदाय का प्रचार मुक्त होकर कर सकेंगे।


## Verse ad/17/127
केह कीर्तन ना करिह सकल नगरे ।
आजि आमि क्षमा करि’ याइतेछों घरे ॥१२७॥
*केह —कोई भी ; कीर्तन —हरे कृष्ण महामंत्र का कीर्तन ; ना —नहीं ; करिह —करो ; सकल नगरे —सारे नगर में ; आजि —आज ; आमि —मैं ; क्षमा करि’ —क्षमा करके ; याइतेछों —लौट जा रहा हूँ ; घरे —घर को।*


### अनुवाद
‘‘कोई भी व्यक्ति नगर की सड़कों में संकीर्तन नहीं करेगा। हाँ, आज मैं इस अपराध को क्षमा करके घर वापस जा रहा हूँ।’’


### तात्पर्य
विश्व के बड़े बड़े नगरों की सड़कों में संकीर्तन बन्द करने के ऐसे आदेश हरे कृष्ण आन्दोलन के सदस्यों को दिये गये हैं। विश्वभर में हमारे सैंकड़ों केन्द्र हैं और आस्ट्रेलिया में तो हमें विशेष रूप से दण्डित किया गया। पाश्चात्य जगत् के अधिकांश शहरों में हमें अनेक बार पुलिस द्वारा बन्दी बनाया गया , किन्तु फिर भी हम न्यूयार्क , लन्दन , शिकागो , सिडनी , मेलबोर्न , पेरिस तथा हैम्बर्ग जैसे महत्त्वपूर्ण शहरों की सड़कों में संकीर्तन करके श्री चैतन्य महाप्रभु के आदेश का पालन कर रहे हैं। हमें स्मरण रखना चाहिए कि ऐसी घटनाएँ पाँच सौ वर्ष पहले भी घट चुकी हैं और वे आज भी चल रही हैं। ये इसकी सूचक हैं कि हमारा संकीर्तन आन्दोलन आधिकारिक है , क्योंकि यदि संकीर्तन छोटा-मोटा भौतिक कार्य होता , तो असुरगण इसका विरोध न करते। उस समय के असुरों ने श्री चैतन्य महाप्रभु द्वारा चालू किये गये संकीर्तन आन्दोलन को रोकने का प्रयास किया था। ऐसे ही असुरों द्वारा विश्वभर में चलाये जाने वाले हमारे संकीर्तन आन्दोलन को रोकने का प्रयास हो रहा है। इससे यह सिद्ध होता है कि हमारा संकीर्तन आन्दोलन अब भी शुद्ध एवं प्रामाणिक है , क्योंकि यह श्री चैतन्य महाप्रभु के चरणचिह्नों पर चल रहा है।


## Verse ad/17/128
आर यदि कीर्तन करिते लाग पाइमु ।
सर्वस्व दण्डिया तार जाति ये लइमु ॥१२८॥
*आर —पुन: ; यदि —यदि ; कीर्तन —हरे कृष्ण महामंत्र का कीर्तन ; करिते —करने ; लाग —लगे ; पाइमु —मैं लूँगा ; सर्व-स्व —सर्वस्व ; दण्डिया —ताड़ना करके ; तार —उसका ; जाति —जाति ; ये —वह ; लइमु —मैं लूँगा।*


### अनुवाद
‘‘यदि अगली बार मैंने किसी को ऐसा संकीर्तन करते देखा, तो दण्डस्वरूप न केवल उसकी सारी सम्पत्ति जब्त कर लूँगा, अपितु उसे मुसलमान भी बना दूँगा।’’


### तात्पर्य
उन दिनों किसी हिन्दू को मुसलमान बना देना आसान काम था। यदि कोई मुसलमान किसी हिन्दू के ऊपर मात्र पानी छिड़क देता , तो यह मान लिया जाता था कि वह हिन्दू मुसलमान हो गया है। अंग्रेजों के सत्ता छोड़ने के समय बाँग्लादेश में पिछले हिन्दू-मुस्लिम दंगों के दौरान अनेक हिन्दुओं के मुँह में गाय का माँस ठूँसकर उन्हें मुसलमान बना लिया गया। श्री चैतन्य महाप्रभु के समय हिन्दू-समाज इतना कट्टर था कि यदि कोई हिन्दू मुसलमान बना लिया जाता , तो उसका फिर से सुधार नहीं हो सकता था। इस तरह भारत में मुसलमानों की जनसंख्या बढ़ती गई। कोई भी मुसलमान बाहर से नहीं आया था। सामाजिक प्रथाओं ने , किसी न किसी प्रकार , हिन्दुओं को मुसलमान बनने पर बाध्य किया और उनके पुन: हिन्दू समाज में लौट आने का कोई अवसर न छोड़ा। सम्राट औरंगजेब ने भी एक कर लगाया , जो हिन्दुओं को मात्र हिन्दू होने के कारण देना पड़ता था। इसलिए निम्न श्रेणी के सभी गरीब हिन्दू कर से बचने के लिए स्वेच्छा से मुसलमान हो गये। इस प्रकार भारत में मुसलमान जनसंख्या बढ़ती गई। चाँद काजी ने धमकी दी कि वह हिन्दुओं को उनके शरीर पर मात्र पानी छिड़ककर मुसलमान बना देगा।


## Verse ad/17/129
एत बलि’ काजी गेल,——नगरिया लोक ।
प्रभु-स्थाने निवेदिल पाञा बड़ शोक ॥१२९॥
*एत बलि’ —इतना कहकर ; काजी —काजी ; गेल —लौट गया ; नगरिया लोक —सामान्य नागरिकों ने ; प्रभु-स्थाने —महाप्रभु के सम्मुख ; निवेदिल —निवेदन किया ; पाञा —पाकर ; बड़ —बहुत ; शोक —आघात।*


### अनुवाद
यह कहकर काजी घर चला गया, किन्तु हरे कृष्ण कीर्तन करने से वर्जित किये जाने के फलस्वरूप दु:खी भक्तों ने श्री चैतन्य महाप्रभु को अपना दु:खड़ा कह सुनाया।


## Verse ad/17/130
प्रभु आज्ञा दिल——याह करह कीर्तन ।
मुञि संहारिमु आजि सकल यवन ॥१३०॥
*प्रभु —महाप्रभु ने ; आज्ञा दिल —आज्ञा दी ; याह —जाओ ; करह —और करो ; कीर्तन —संकीर्तन ; मुञि —मैं ; संहारिमु —मारूँगा ; आजि —आज ; सकल —सभी ; यवन —मुस्लिमों को।*


### अनुवाद
महाप्रभु चैतन्य ने आज्ञा दी, ‘‘जाओ, संकीर्तन करो। मैं आज सारे मुसलमानों को मार डालूँगा!’’


### तात्पर्य
गांधी को भारत में अहिंसात्मक सविनय अवज्ञा आन्दोलन का सूत्रपात करने वाला माना जाता है। किन्तु उनसे भी ५०० वर्ष पूर्व श्री चैतन्य महाप्रभु ने चाँद काजी के आदेश के विरुद्ध अपना अहिंसात्मक सविनय अवज्ञा आन्दोलन शुरू किया था। किसी आन्दोलन में बाधा पहुँचाने वाले विरोधी को रोकने के लिए हिंसा पर उतर आना आवश्यक नहीं होता , क्योंकि विवेक तथा तर्क द्वारा आसुरी व्यवहार को समाप्त किया जा सकता है। चैतन्य महाप्रभु के चरणचिह्नों का अनुसरण करते हुए जब भी बाधाएँ आयें , तो हरे कृष्ण आन्दोलन को तर्क एवं विवेक द्वारा विरोधी को परास्त करना चाहिए , ताकि उनके आसुरी आचरण को रोका जा सके। यदि हम बात-बात में हिंसा पर उतारू हो जायेंगे , तो हम लोगों के लिए अपना काम चलाना कठिन हो जायेगा। अतएव हमें चैतन्य महाप्रभु के चरणचिह्नों का अनुसरण करना चाहिए , जिन्होंने चाँद काजी के आदेश का उल्लंघन किया , किन्तु तर्क एवं विवेक से उसे शान्त कर दिया।


## Verse ad/17/131
घरे गिया सब लोक करये कीर्तन ।
काजीर भये स्वच्छन्द नहे, चमकित मन ॥१३१॥
*घरे गिया —घर लौटकर ; सब —सब ; लोक —नागरिक ; करये —किया ; कीर्तन —संकीर्तन ; काजीर —काजी के ; भये —डर से ; स्वच्छन्द —स्वच्छन्द होकर ; नहे —नहीं ; चमकित —सदा चिन्तातुर ; मन —मन।*


### अनुवाद
सारे नागरिक घर लौटकर संकीर्तन करने लगे, किन्तु काजी के आदेश के कारण वे चिन्तामुक्त न थे; वे सदैव चिन्ता से घिरे रहते थे।


## Verse ad/17/132
ता-सभार अन्तरे भय प्रभु मने जानि ।
कहिते लागिला लोके शीघ्र डाकि’ आनि’ ॥१३२॥
*ता-सभार —उन सबके ; अन्तरे —मन में ; भय — भय ; प्रभु —महाप्रभु ; मने —मन में ; जानि —समझकर ; कहिते —कहने ; लागिला — लगे ; लोके —लोगों से ; शीघ्र —शीघ्र ; डाकि’ —बुलाकर ; आनि’ —उनको लाकर।*


### अनुवाद
लोगों के मन में घर कर गई चिन्ता को समझते हुए महाप्रभु ने उन सबको बुलाया और उनसे इस प्रकार कहा।


## Verse ad/17/133
नगरे नगरे आजि करिमु कीर्तन ।
सन्ध्या-काले कर सभे नगर-मण्डन ॥१३३॥
*नगरे —नगर से ; नगरे —नगर तक ; आजि —आज ; करिमु —मैं करुँगा ; कीर्तन —हरे कृष्ण महामंत्र का कीर्तन ; सन्ध्या-काले —संध्या समय ; कर —करो ; सभे —सब ; नगर —नगर की ; मण्डन —सजावट।*


### अनुवाद
‘‘मैं प्रत्येक नगर-नगर में जाकर सन्ध्या-समय संकीर्तन करूँगा। अतएव तुम लोग संध्या-समय नगर को सजाओ।


### तात्पर्य
उस समय नवद्वीप नौ छोटे-छोटे नगर का बना हुआ था , अतएव नगरे नगरे शब्द महत्त्वपूर्ण है। श्री चैतन्य महाप्रभु इन सारे निकटवर्ती नगरों में कीर्तन करना चाह रहे थे। उन्होंने इस उत्सव के लिए नगर के सजाये जाने का आदेश दिया।


## Verse ad/17/134
सन्ध्याते देउटि सबे ज्वाल घरे घरे ।
देख, कोन काजी आसि’ मोरे माना करे ॥१३४॥
*सन्ध्याते —संध्या में ; देउटि —मशाल ; सबे —प्रत्येक व्यक्ति ने ; ज्वाल —जलाए ; घरे घरे —प्रत्येक घर में ; देख —जरा देखते हैं ; कोन —किस प्रकार ; काजी —काजी ; आसि’ —आकर ; मोरे —मुझे ; माना करे —रुकने की आज्ञा देता है।*


### अनुवाद
‘‘संध्या-समय घर-घर में मशाल जलाओ। मैं हर एक की रक्षा करूँगा। मैं देखूँगा कि कौन सा काजी आकर हमारे कीर्तन को रोकता है।’’


## Verse ad/17/135
एत कहि’ सन्ध्या-काले चाले गौरराय ।
कीर्तनेर कैल प्रभु तिन सम्प्रदाय ॥१३५॥
*एत कहि’ — यह कहकर ; सन्ध्या-काले —संध्या समय ; चले —बाहर गये ; गौर-राय —गौर सुन्दर ; कीर्तनेर —कीर्तन करने के लिए ; कैल — किया ; प्रभु —महाप्रभु ने ; तिन —तीन ; सम्प्रदाय —समुह।*


### अनुवाद
संध्या-समय भगवान् गौरसुन्दर बाहर गये और कीर्तन करने के लिए उन्होंने तीन मंडलियाँ बना लीं।


### तात्पर्य
जुलूस में कीर्तन करने की यही पद्धति होती है। श्री चैतन्य महाप्रभु के समय में एक मंडली में २१ व्यक्ति होते थे—चार मृदंग बजाते थे , एक कीर्तन गाता था और अन्य सोलह व्यक्ति करताल बजाकर प्रमुख कीर्तनिये के पीछे गाते थे। यदि अनेक लोग संकीर्तन आन्दोलन में सम्मिलित हो जाएँ , तो वे महाप्रभु का अनुसरण कर सकते हैं और समय तथा व्यक्तियों की संख्या के अनुसार विभिन्न मंडलियाँ बना सकते हैं।


## Verse ad/17/136
आगे सम्प्रदाये नृत्य करे हरिदास ।
मध्ये नाचे आचार्य-गोसाञि परम उल्लास ॥१३६॥
*आगे —आगे ; सम्प्रदाये —समूह में , दल में ; नृत्य —नृत्य ; करे —करते हैं ; हरिदास —ठाकुर हरिदास ; मध्ये —मध्य में ; नाचे —नृत्य करते हैं ; आचार्य-गोसाञि —श्री अद्वैत आचार्य ; परम —परम ; उल्लास —प्रसन्न होकर।*


### अनुवाद
मंडली के आगे-आगे ठाकुर हरिदास नाच रहे थे और मंडली के बीच में परम हर्ष के साथ अद्वैत आचार्य नाच रहे थे।


## Verse ad/17/137
पाछे सम्प्रदाये नृत्य करे गौरचन्द्र ।
ताँर सङ्गे नाचि’ बुले प्रभु नित्यानन्द ॥१३७॥
*पाछे —पीछे वाली ; सम्प्रदाये —मंडली में ; नृत्य —नृत्य ; करे — करते हैं ; गौरचन्द्र —भगवान् गौरांग ; ताँर —उनके ; सङ्गे —संग ; नाचि’ —नृत्य करके ; बुले — चलते हैं ; प्रभु —प्रभु ; नित्यानन्द —नित्यानन्द।*


### अनुवाद
भगवान् गौरसुन्दर पीछे वाली मंडली में नाच रहे थे और श्री नित्यानन्द प्रभु नाचते हुए चैतन्य महाप्रभु के साथ-साथ चल रहे थे।


## Verse ad/17/138
वृन्दावन-दास इहा ‘चैतन्य-मङ्गले’ ।
विस्तारि’ वर्णियाछेन, प्रभु-कृपा-बले ॥१३८॥
*वृन्दावन-दास —वृन्दावन दास ठाकुर ; इहा — यह ; चैतन्य-मङ्गले — चैतन्य मंगल नामक अपनी पुस्तक में ; विस्तारि’ —विस्तार से ; वर्णियाछेन —वर्णन किया है ; प्रभु —महाप्रभु की ; कृपा-बले —कृपा बल से।*


### अनुवाद
महाप्रभु की कृपा से श्रील वृन्दावन दास ठाकुर ने इस घटना का विस्तृत वर्णन चैतन्य-मंगल (अब चैतन्य भागवत) में किया है।


## Verse ad/17/139
एइ मत कीर्तन करि’ नगरे भ्रमिला ।
भ्रमिते भ्रमिते सभे काजी-द्वारे गेला ॥१३९॥
*एइ मत —इस प्रकार ; कीर्तन —संकीर्तन ; करि’ —करके ; नगरे —नगर में ; भ्रमिला —प्रदक्षिणा की ; भ्रमिते भ्रमिते —प्रदक्षिणा करते करते ; सभे —वे सब ; काजी-द्वारे —काजी के द्वार पर ; गेला —पहुँचे।*


### अनुवाद
इस तरह कीर्तन करते हुए नगर के हर गली-कूचे की परिक्रमा करते हुए अन्त में वे काजी के दरवाजे पर पहुँचे।


## Verse ad/17/140
तर्ज-गर्ज करे लोक, करे कोलाहल ।
गौरचन्द्र-बले लोक प्रश्रय-पागल ॥१४०॥
*तर्ज-गर्ज —क्रोध में फुसफुसाते हुए ; करे —करते हैं ; लोक —लोग ; करे —करते हैं ; कोलाहल —कोलाहल , शोर ; गौरचन्द्र —भगवान् श्री चैतन्य महाप्रभु की ; बले —शक्ति से ; लोक —लोग ; प्रश्रय-पागल —ऐसा करने से पागल हो गये।*


### अनुवाद
क्रोध से फुसफुसाते और गर्जना करते हुए सारे लोग महाप्रभु के संरक्षण में ऐसा करते हुए पागल हो उठे।


### तात्पर्य
काजी ने आदेश जारी किया था कि भगवान् के पवित्र नाम का कीर्तन न किया जाए। किन्तु जब यह बात चैतन्य महाप्रभु को बताई गई , तो उन्होंने काजी के आदेश का विनम्र उल्लंघन करने की आज्ञा दी। चैतन्य महाप्रभु तथा उनके सारे भक्त क्रुद्ध होते हुए भी स्वाभाविक रूप से उत्साहपूर्वक जोर-जोर से गरज रहे थे।


## Verse ad/17/141
कीर्तनेर ध्वनिते काजी लुकाइल घरे ।
तर्जन गर्जन शुनि’ ना हय बाहिरे ॥१४१॥
*कीर्तनेर —संकीर्तन अभियान की ; ध्वनिते —ध्वनि से ; काजी —चाँद काजी ने ; लुकाइल —अपने आप को छुपा लिया ; घरे —घर में ; तर्जन —फुसफुसाहट करते हुए ; गर्जन —आपत्ति उठाते हुए ; शुनि’ —सुनकर ; ना —नहीं ; हय —बाहर आना ; बाहिरे —बाहर।*


### अनुवाद
हरे कृष्ण मन्त्र के कीर्तन की ऊँची गर्जना से काजी निश्चय ही अत्यधिक डर गया और वह अपने कमरे में छिप गया। लोगों को इस प्रकार विरोध करते और अत्यन्त क्रोध में बुदबुदाते सुनकर काजी अपने घर से बाहर नहीं आ सका।


### तात्पर्य
कीर्तन न करने का काजी का आदेश तभी तक लागू रह सका , जब तक लोगों के द्वारा अवज्ञा नहीं हुई। श्री चैतन्य महाप्रभु की अगुआई में कीर्तन करने वालों की संख्या बढ़ती गई , जिन्होंने काजी के आदेश का उल्लंघन कर दिया। हजारों लोगों ने मिलकर मंडलियाँ बनाईं और वे हरे कृष्ण महामन्त्र का कीर्तन करने लगीं तथा विरोध में घोर शोर मचाने लगीं। इससे काजी अत्यन्त भयभीत हो उठा , जैसाकि ऐसी परिस्थिति में होना स्वाभाविक है।

वर्तमान समय में भी सारे विश्व के लोग कृष्णभावनामृत आन्दोलन में सम्मिलित होकर विश्व की ईश्वरविहीन अधोगति को प्राप्त उन सरकारों का विरोध कर सकते हैं , जो सभी प्रकार के पापमय कार्यकलापों पर आधारित हैं। श्रीमद्भागवत में कहा गया है कि कलियुग में चोर , उचक्के तथा शिक्षा-संस्कृति से विहीन लोग सरकारी पदों पर अधिकार जमाकर जनता का शोषण करते हैं। कलियुग का यही लक्षण है , जो पहले ही प्रकट हो चुका है। लोगों को जान-माल की सुरक्षा की आशंका बनी रहेगी , फिर भी तथाकथित सरकारें चलती रहेंगी और इनके मन्त्री समाज के लिए कोई भलाई न करने पर भी बड़ी-बड़ी तनख्वाहें पाते रहेंगे। ऐसी अवस्था का एकमात्र प्रतिकार है कृष्णभावनामृत के ध्वज तले संकीर्तन आन्दोलन को बढ़ावा देना और सारे विश्व की सरकारों के पापमय कार्यों का विरोध करना।

कृष्णभावनामृत आन्दोलन कोई भावुक धार्मिक आन्दोलन नहीं है। यह मानव-समाज की समस्त विसंगतियों को सुधारने का आन्दोलन है। यदि लोग गम्भीरतापूर्वक श्री चैतन्य महाप्रभु के आदेशानुसार अपना यह कर्तव्य ठीक तरह निभायें , तो निरर्थक सरकारों के अधीन जो अस्त-व्यस्तता तथा निराशा फैली हुई है , वह दूर हो और विश्व में शान्ति और समृद्धि फैले। मानव-समाज में सदा से चोर-उचक्के रहे हैं और जैसे ही सरकार निर्बल हो जाए तथा अपने कर्तव्य पूरा नहीं कर पाए , तो ये चोर-उचक्के अपने काम में उतारू हो जाते हैं। इस तरह सारा समाज नरक बन जाता है , जिसमें भद्र व्यक्तियों का रहना कठिन हो जाता है। अतएव अविलम्ब अच्छी सरकार की आवश्यकता है—ऐसी सरकार जो कृष्णभावनाभावित लोगों की हो। कृष्णभावनाभावित हुए बिना लोग अच्छे नहीं बन सकते। श्री चैतन्य महाप्रभु ने जिस कृष्णभावनामृत आन्दोलन को हरे कृष्ण महामन्त्र के कीर्तन से आरम्भ किया था , वह अब भी सक्षम है। अतएव लोगों को चाहिए कि वे इसे गम्भीरता से और वैज्ञानिक रूप से समझें और विश्वभर में इसका प्रसार करें।

श्री चैतन्य महाप्रभु द्वारा चालू किये गये संकीर्तन आन्दोलन का वर्णन चैतन्य-भागवत मध्य-खण्ड के तेईसवें अध्याय में किया गया है। यह २४१वें श्लोक से प्रारम्भ होता है ‘‘हे प्रभु , आपके चरणकमलों में मेरा मन स्थिर हो।’’ श्री चैतन्य महाप्रभु के कीर्तन को उनके सारे भक्त दुहराते थे। इस तरह वे पूरी मंडली को गंगा के तटवर्ती मार्ग पर लेकर आगे-आगे चले। जब वे अपने घाट पर पहुँचे , तो और अधिक नाचने लगे। फिर वे माधाइ-घाट गये। इस तरह विश्वम्भर नाम से विख्यात श्री चैतन्य महाप्रभु गंगा नदी के समूचे तट पर नाचे। फिर वे बारकोणा घाट , नागरिया घाट , और तब गंगानगर होते हुए सिमुलिया पहुँचे , जो नगर के सिरे पर था। ये सारे स्थान मायापुर के चारों ओर हैं। सिमुलिया पहुँचकर महाप्रभु काजी के घर की ओर चले और इस तरह वे चाँद काजी के द्वार पर जा पहुँचे।


## Verse ad/17/142
उद्धत लोक भाङ्गे काजीर घर-पुष्पवन ।
विस्तारि’ वर्णिला इहा दास-वृन्दावन ॥१४२॥
*उद्धत —उत्तेजित ; लोक —लोग ; भाङ्गे —तोड़ने लगे ; काजीर —काजी का ; घर — घर ; पुष्प-वन —पुष्प बगीचा ; विस्तारि’ —विस्तार से ; वर्णिला —वर्णन किया ; इहा —यह ; दास-वृन्दावन — श्रील वृन्दावन दास ठाकुर ने।*


### अनुवाद
स्वाभाविक रूप से लोग बहुत उत्तेजित हो गये थे और वे काजी के घर को तथा फूलों के बगीचे को तोड़-फोड़कर उसके किये का बदला लेने लगे। श्रील वृन्दावन दास ठाकुर ने इस घटना का विस्तार से वर्णन किया है।


## Verse ad/17/143
तबे महाप्रभु तार द्वारेते वसिला ।
भव्य-लोक पाठाइया काजीरे बोलाइला ॥१४३॥
*तबे —तत्पश्चात् ; महाप्रभु —श्री चैतन्य महाप्रभु ; तार द्वारेते —काजी के द्वार पर ; वसिला —बैठ गये ; भव्य-लोक —आदरणीय लोग ; पाठाइया —भेजकर ; काजीरे —काजी को ; बोलाइला —बुलवाया।*


### अनुवाद
तत्पश्चात् जब महाप्रभु काजी के घर पहुँच गये, तो वे दरवाजे पर बैठ गये और काजी को बुलाने कुछ प्रतिष्ठित व्यक्तियों को भेजा।


## Verse ad/17/144
दूर हइते आइला काजी माथा नोयाइया ।
काजीरे वसाइला प्रभु सम्मान करिया ॥१४४॥
*दूर हइते —दूर से ; आइला —आया ; काजी —काजी ; माथा —सिर ; नोयाइया —झुकाकर ; काजीरे —काजी को ; वसाइला —आसन दिया ; प्रभु —महाप्रभु ने ; सम्मान —सम्मान ; करिया —करके।*


### अनुवाद
जब काजी अपना सिर झुकाये आया, तो महाप्रभु ने उसका सम्मान किया और उसे बैठने के लिए आसन दिया।


### तात्पर्य
श्री चैतन्य महाप्रभु के सविनय अवज्ञा आन्दोलन से जुड़े कुछ लोग आक्रोश में थे , क्योंकि वे अपने मन को वश में नहीं रख पा रहे थे। किन्तु महाप्रभु पूरी तरह शान्त , गम्भीर एवं अक्षुब्ध थे। अतएव जब काजी उनसे मिलने आया , तो महाप्रभु ने उसका समुचित सत्कार किया और उसे बैठने को आसन दिया , क्योंकि वह एक सम्मानित सरकारी अधिकारी था। इस तरह महाप्रभु ने अपने आचरण से हमें शिक्षा दी। हमें अपने कृष्णभावनामृत के संकीर्तन आन्दोलन को आगे बढ़ाने में कठिनाइयों का सामना करना पड़ सकता है , किन्तु हमें चाहिए कि सदा श्री चैतन्य महाप्रभु के चरणचिह्नों का अनुसरण करें और देश तथा काल के अनुसार आवश्यक कार्यवाही करें।


## Verse ad/17/145
प्रभु बलेन,——आमि तोमार आइलाम अभ्यागत ।
आमि देखि’ लुकाइला,——ए-धर्म केमत ॥१४५॥
*प्रभु बलेन —महाप्रभु ने कहा ; आमि —मैं ; तोमार —आपके पास ; आइलाम —आया हूँ ; अभ्यागत — अतिथि ; आमि —मुझे ; देखि’ —देखकर ; लुकाइला —आप छुप गये ; ए-धर्म केमत —यह किस प्रकार का शिष्टाचार है।*


### अनुवाद
महाप्रभु ने मैत्रीपूर्वक कहा, ‘‘हे महोदय, मैं आपके घर अतिथि के रूप में आया हूँ, किन्तु आप हैं कि मुझे देखकर अपने कमरे में छिप गये। यह कैसा शिष्टाचार है?’’


## Verse ad/17/146
काजी कहे——तुमि आइस क्रुद्ध हइया ।
तोमा शान्त कराइते रहिनु लुकाइया ॥१४६॥
*काजी कहे —काजी ने उत्तर दिया ; तुमि —आप ; आइस —आये हैं ; क्रुद्ध —क्रुद्ध ; हइया —होकर ; तोमा —आपको ; शान्त —शान्त ; कराइते —करने के लिए ; रहिनु —मैं रहा ; लुकाइया —छुपकर।*


### अनुवाद
काजी ने कहा, ‘‘आप मेरे घर अत्यन्त क्रोधित होकर आये हैं। आपको शान्त करने के लिए मैं तुरन्त आपके सामने नहीं आ पाया, वरन् अपने आपको छुपा लिया।


## Verse ad/17/147
एबे तुमि शान्ता हैले, आसि, मिलिलाँ ।
भाग्य मोर,——तोमा हेन अतिथि पाइलाँ ॥१४७॥
*एबे —अब ; तुमि —आप ; शान्त —शान्त ; हैले —हो गये हैं ; आसि’ — आकर ; मिलिलाँ —मैं मिलने आया हूँ ; भाग्य मोर —यह मेरा परम सौभाग्य है ; तोमा —आपके ; हेन —जैसे ; अतिथि — अतिथि ; पाइलाँ —मैंने स्वागत किया है।*


### अनुवाद
‘‘चूँकि अब आप शान्त हो चुके हैं, इसलिए मैं आपके पास आया हूँ। यह मेरा अहोभाग्य है कि मैं आप जैसे महान् अतिथि का स्वागत कर रहा हूँ।


## Verse ad/17/148
ग्राम-सम्बन्धे ‘चक्रवर्ती’ हय मोर चाचा ।
देह-सम्बन्धे हैते हय ग्राम-सम्बन्ध साँचा ॥१४८॥
*ग्राम-सम्बन्धे —हमारे पड़ोस सम्बन्ध में ; चक्रवर्ती —आपके दादा नीलाम्बर चक्रवर्ती ; हय —हैं ; मोर —मेरे ; चाचा —चाचा ; देह-सम्बन्धे —दैहिक सम्बन्ध में ; हैते —अपेक्षाकृत ; हय —होता है ; ग्राम-सम्बन्ध —पड़ोसी का सम्बन्ध ; साँचा —अधिक शक्तिशाली।*


### अनुवाद
‘‘गाँव के नाते नीलाम्बर चक्रवर्ती ठाकुर मेरे चाचा लगते थे। ऐसा नाता शारीरिक सम्बन्ध से अधिक सुदृढ़ होता है।


### तात्पर्य
भारत में यहाँ तक कि दूर दराज के गाँवों में हिन्दू तथा मुसलमान जातियाँ परस्पर मेल-जोल से अच्छा सम्बन्ध रखकर शान्तिपूर्वक रहती थीं। कम उम्र वाले लोग गाँव के बुजुर्गों को चाचा या काका कहते थे और समान आयु वाले लोग एक-दूसरे को दादा अर्थात् भइया कहते थे। उनका सम्बन्ध अत्यन्त मैत्रीपूर्ण था। यहाँ तक कि मुसलमान घरों में हिन्दुओं को आमन्त्रित किया जाता था और हिन्दू घरों में मुसलमानों को। हिन्दू तथा मुसलमान दोनों ही एक दूसरे के घरों में उत्सवों के अवसर पर जाते थे। पचास-साठ वर्ष पूर्व तक हिन्दुओं तथा मुसलमानों के बीच सदा मैत्री सम्बन्ध पाया जाता था और किसी तरह के उपद्रव नहीं होते थे। हमें तो भारत के इतिहास में मुस्लिम शासन-काल में भी हिन्दू-मुसलमानों में दंगे होते नहीं मिलते। मुसलमानों तथा हिन्दुओं के बीच दंगों की उपज कलुषित राजनीतिज्ञों , विशेषतया विदेशी शासकों की देन है और धीरे-धीरे स्थिति इतनी बिगड़ गई कि भारत का विभाजन हिन्दुस्तान तथा पाकिस्तान में हो गया। सौभाग्यवश , हिन्दुओं तथा मुसलमानों को ही नहीं , अपितु सारी जातियों और राष्ट्रों को एक करने का एकमात्र उपाय भगवत्प्रेम के सशक्त मूल आधार पर हरे कृष्ण आन्दोलन द्वारा अब भी किया जा सकता है।


## Verse ad/17/149
नीलाम्बर चक्रवर्ती हय तोमार नाना ।
से-सम्बन्धे हओ तुमि आमार भागिना ॥१४९॥
*नीलाम्बर चक्रवर्ती —नीलाम्बर चक्रवर्ती ; हय —हैं ; तोमार —आपके ; नाना —नाना ; से-सम्बन्धे — ऐसे सम्बन्ध से ; हओ —होते हैं ; तुमि —आप ; आमार —मेरे ; भागिना —भांजे।*


### अनुवाद
‘‘नीलाम्बर चक्रवर्ती तुम्हारे नाना हैं, अतएव तुम इस नाते मेरे भांजे हुए।


## Verse ad/17/150
भागिनार क्रोध मामा अवश्य सहय ।
मातुलेर अपराध भागिना ना लय ॥१५०॥
*भागिनार —भांजे का ; क्रोध —क्रोध ; मामा —मामा ; अवश्य —निश्चित रूप से ; सहय —सहन करता है ; मातुलेर —मामा का ; अपराध —अपराध ; भागिना —भांजा ; ना —नहीं ; लय —स्वीकार करता।*


### अनुवाद
‘‘जब भांजा अधिक नाराज होता है, तब मामा सहता है और जब मामा कोई अपराध करता है, तो भांजा उस पर ध्यान नहीं देता।’’


## Verse ad/17/151
एइ मत दुँहार कथा हय ठारे-ठोरे ।
भितरेर अर्थ केह बुझिते ना पारे ॥१५१॥
*एइ मत —इस प्रकार ; दुँहार —दोनों का ; कथा — वार्तालाप ; हय —हुआ ; ठारे-ठोरे —अलग अलग भाव में ; भितरेर —भीतर का ; अर्थ —अर्थ ; केह — कोई भी ; बुझिते —समझ ; ना पारे —नहीं सकता।*


### अनुवाद
इस तरह महाप्रभु तथा काजी एक दूसरे से संकेतों से बातें करते रहे, किन्तु कोई बाहरी व्यक्ति उनकी वार्ता के आन्तरिक अर्थ को नहीं समझ सकता था।


## Verse ad/17/152
प्रभु कहे,——प्रश्न लागि’ आइलाम तोमार स्थाने ।
काजी कहे,——आज्ञा कर, ये तोमार मने ॥१५२॥
*प्रभु कहे —महाप्रभु ने कहा ; प्रश्न लागि’ —मात्र आप से पूछने के लिए ; आइलाम —मैं आया हूँ ; तोमार स्थाने —आप के घर पर ; काजी कहे —काजी ने उत्तर दिया ; आज्ञा कर —मात्र आज्ञा करो ; ये —जो कुछ ; तोमार मने —आपके मन में है।*


### अनुवाद
महाप्रभु ने कहा, ‘‘हे मामा, मैं आपके घर आपसे कुछ प्रश्न पूछने आया हूँ।’’

काजी ने उत्तर दिया, ‘‘आपका स्वागत है। अपने मन की बात मुझे बतलाओ।’’


## Verse ad/17/153
प्रभु कहे,——गो-दुग्ध खाओ, गाभी तोमार माता ।
वृष अन्न उपजाय, ताते तेंहो पिता ॥१५३॥
*प्रभु कहे —महाप्रभु ने कहा ; गो-दुग्ध खाओ —आप गाय का दूध पीते हो ; गाभी —गाय (है) ; तोमार —आपकी ; माता —माता ; वृष —बैल ; अन्न —अन्न ; उपजय —उत्पन्न करता है ; ताते —अत: ; तेंहो —वह ; पिता —आपका पिता है।*


### अनुवाद
महाप्रभु ने कहा, ‘‘आप गाय का दूध पीते हैं, अतएव गाय आपकी माता हुई। और बैल आपके भरण के लिए अन्न उपजाता है, इसलिए वह आपका पिता हुआ।


## Verse ad/17/154
पिता-माता मारि’ खाओ——एबा कोन् धर्म ।
कोन् बले कर तुमि ए-मत विकर्म ॥१५४॥
*पिता-माता —पिता-माता को ; मारि’ —मारकर ; खाओ —आप खाते हो ; एबा —यह ; कोन् —कैसा ; धर्म —धर्म ; कोन् बले —किस बल पर ; कर —करते हो ; तुमि —आप ; ए-मत —ऐसे ; विकर्म —पाप कर्म।*


### अनुवाद
‘‘चूँकि गाय तथा बैल आपके माता-पिता हैं, तो फिर आप उन्हें मारकर कैसे खा सकते हैं? यह कैसा धर्म है? आप किस बल पर ऐसे पापकर्म करने का दुस्साहस करते हैं?’’


### तात्पर्य
हर व्यक्ति समझ सकता है कि हम गायों का दूध पीते हैं और कृषि-उपज लेने के लिए बैलों की सहायता लेते हैं। चूँकि हमारा असली पिता हमें अन्न देता है और माता जीवित रहने के लिए दूध देती है , इसलिए गाय तथा बैल हमारे माता-पिता माने जाते हैं। वैदिक सभ्यता के अनुसार माताएँ सात होती हैं , जिनमें से गाय एक है। इसलिए श्री चैतन्य महाप्रभु ने मुस्लिम काजी को चुनौती दी , ‘‘ यह कौन-सा धर्म है , जिससे कि आप अपने माता-पिता को मारकर खाते हो ?’’ किसी भी सभ्य मानव समाज में कोई भी व्यक्ति अपने खाने के लिए अपने माता-पिता को मारने का दुस्साहस नहीं करेगा। इसलिए श्री चैतन्य महाप्रभु ने मुस्लिम धर्म को मातृहन्ता तथा पितृहन्ता घोषित किया। ईसाई धर्म में भी मुख्य आदेश है ‘‘तुम हत्या मत करो।’’ तो भी ईसाई इस नियम का उल्लंघन करते हैं। वे हत्या करने और कसाई-घर खोलने में बड़े दक्ष हैं। हमारे कृष्णभावनामृत आन्दोलन का पहला नियम यह है कि किसी को किसी तरह का मांस न खाने दिया जाए , चाहे वह गाय का मांस हो या बकरे का मांस। किन्तु हम गोमांस का विशेष निषेध करते हैं , क्योंकि शास्त्रों के अनुसार गाय हमारी माता है। इस तरह श्री चैतन्य महाप्रभु ने मुसलमानों द्वारा गोवध का प्रतिवाद किया।


## Verse ad/17/155
काजी कहे,——तोमार यैछे वेद-पुराण ।
तैछे आमार शास्त्र——केताब ‘कोराण’ ॥१५५॥
*काजी कहे —काजी ने उत्तर दिया ; तोमार —आपका ; यैछे —जैसे है ; वेद-पुराण —वेद और पुराण ; तैछे —इसी प्रकार ; आमार —हमारा ; शास्त्र —शास्त्र ; केताब —पवित्र पुस्तक ; कोराण —कुरान।*


### अनुवाद
काजी ने उत्तर दिया, ‘‘जिस तरह आपके शास्त्र हैं, जिन्हें वेद तथा पुराण कहते हैं, उसी तरह हमारा भी पवित्र शास्त्र है, जो कुरान कहलाता है।


### तात्पर्य
चाँद काजी शास्त्रों के आधार पर श्री चैतन्य महाप्रभु से बातें करने को राजी हुए। वैदिक शास्त्रों के अनुसार यदि कोई अपनी बात की पुष्टि वेदों के प्रमाणों से करता है , तो उसका तर्क सही होता है। इसी प्रकार जब मुसलमान कुरान से उद्धरण देते हैं , तो उनके तर्क प्रामाणिक होते हैं। जब श्री चैतन्य महाप्रभु ने मुसलमानों द्वारा गाय तथा बैल के वध का प्रश्न उठाया , तो चाँद काजी को अपने शास्त्र का ध्यान आया।


## Verse ad/17/156
सेइ शास्त्रे कहे,——प्रवृत्ति-निवृत्ति-मार्ग-भेद ।
निवृत्ति-मार्गे जीव-मात्र-वधेर निषेध ॥१५६॥
*सेइ शास्त्रे —उस शास्त्र (कुराण) में ; कहे —कहा गया है ; प्रवृत्ति —आसक्ति का ; निवृत्ति —अनासक्ति का ; मार्ग — मार्ग पर ; भेद —भेद ; निवृत्ति —निवृत्ति , अनासक्ति ; मार्गे —के मार्ग पर ; जीव-मात्र —किसी जीव की ; वधेर —हत्या ; निषेध —मना है।*


### अनुवाद
‘‘कुरान के अनुसार उन्नति के दो मार्ग हैं—भोग की प्रवृत्ति को प्रबल करना तथा भोग की प्रवृत्ति को कम करना। आसक्ति कम करने के मार्ग (निवृत्ति मार्ग) में पशुओं की हत्या निषिद्ध है।


## Verse ad/17/157
प्रवृत्ति-मार्गे गो-वध करिते विधि हय ।
शास्त्र-आज्ञाय वध कैले नाहि पाप-भय ॥१५७॥
*प्रवृत्ति-मार्गे —आसक्ति मार्ग पर ; गो-वध —गो वध ; करिते —करना ; विधि —नियम ; हय —हैं ; शास्त्र-आज्ञाय —शास्त्र की आज्ञानुसार ; वध —वध ; कैले —यदि कोई करता है ; नाहि —नहीं है ; पाप-भय —पाप कर्म का भय।*


### अनुवाद
‘‘भौतिक कार्यकलापों के मार्ग में गोवध का नियम है। यदि शास्त्र के निर्देशानुसार ऐसा वध किया जाए, तो इसमें पाप नहीं लगता।’’


### तात्पर्य
शास्त्र शब्द शस् धातु से निकला है। शस् धातु नियन्त्रण करने या आदेश देने से सम्बन्धित है। सेना या हथियारों के बल पर सरकार द्वारा शासन चलाना शस्त्र कहलाता है। अतएव जब भी हथियारों से या आदेशों से शासन किया जाता है , तब शस् धातु ही मूल सिद्धान्त होती है। शस्त्र ( हथियारों के द्वारा शासन) तथा शास्त्र ( शास्त्र के आदेशों के द्वारा शासन) में से शास्त्र श्रेष्ठ है। हमारे वैदिक शास्त्र सामान्य विधि-ग्रंथ नहीं हैं ; वे यथार्थ रूप से मुक्त पुरुषों द्वारा इन्द्रियों की अपूर्णता से अप्रभावित रहते हुए कहे गये वचन हैं।

शास्त्र को सर्वथा सही होना चाहिए—ऐसा नहीं कि कभी वह सही हो और कभी गलत हो। वैदिक शास्त्रों में गाय को माता कहा गया है। अतएव वह सदा-सर्वदा ही माता है। ऐसा नहीं है कि वैदिक काल में तो वह माता थी और इस युग में वह माता नहीं रही , जैसा कुछ धूर्त कहते हैं। यदि शास्त्र प्रमाण है , तो गाय सदैव माता है—वह वैदिक युग में माता थी और इस युग में भी माता है।

कोई यदि शास्त्रों के आदेशानुसार कर्म करे , तो वह पापकर्म के फलों से मुक्त हो जाता है। उदाहरणार्थ , मांसाहार , मद्यपान तथा यौन-जीवन के भोग की प्रबल इच्छाएँ बद्धजीवों में स्वाभाविक हैं। ऐसे भोग का मार्ग प्रवृत्ति मार्ग कहलाता है। शास्त्र कहता है— प्रवृत्तिरेषां भूतानां निवृत्तिस्तु महाफला — मनुष्य को त्रुटिपूर्ण बद्ध जीवन की प्रवृत्तियों में नहीं बह जाना चाहिए , अपितु उसे शास्त्रों के नियमानुसार चलना चाहिए। बच्चे की प्रबल इच्छा दिन-भर खेलते रहने की होती है , किन्तु शास्त्रों का आदेश है कि माता-पिता को चाहिए कि उसे पढ़ाने का प्रबन्ध करें। शास्त्र मानव समाज के कार्यों का मार्गदर्शन करने के लिए हैं। किन्तु लोग त्रुटि एवं अपूर्णता से रहित शास्त्रों के नियमों की परवाह नहीं करते , अतएव वे तथाकथित शिक्षकों तथा ऐसे नेताओं द्वारा कुमार्ग पर ले जाये जाते हैं , जो बद्ध जीवन के अभावों से भरे हैं।


## Verse ad/17/158
तोमार वेदेते आछे गो-वधेर वाणी ।
अतएव गो-वध करे बड़ बड़ मुनि ॥१५८॥
*तोमार वेदेते —आपके वैदिक साहित्य में ; आछे —है ; गो-वधेर —गोवध के लिए ; वाणी —आज्ञा ; अतएव —अत: ; गो-वध —गोवध ; करे —करते हैं ; बड़ बड़ —बड़े बड़े ; मुनि —सन्त मुनि।*


### अनुवाद
उस काजी ने एक विद्वान के रूप में श्री चैतन्य महाप्रभु से कहा, ‘‘आपके वैदिक शास्त्रों में गोवध का आदेश मिलता है। इसी आदेश के बल पर बड़े-बड़े मुनि गोवध वाले (गोमेध) यज्ञ करते थे।’’


## Verse ad/17/159
प्रभु कहे,——वेदे कहे गो-वध निषेध ।
अतएव हिन्दु-मात्र ना करे गो-वध ॥१५९॥
*प्रभु कहे —महाप्रभु ने उत्तर दिया ; वेदे —वेदों में ; कहे —कहा गया है ; गो-वध —गोवध की ; निषेध —मनाही ; अतएव —अत: ; हिन्दु —हिन्दु ; मात्र —मात्र ; ना —नहीं ; करे —करता ; गो-वध —गोवध।*


### अनुवाद
काजी के कथन का प्रतिवाद करते हुए महाप्रभु ने तुरन्त कहा, ‘‘वेदों का स्पष्ट आदेश है कि गोवध न किया जाए। अतएव कोई भी हिन्दू गोवध करने से बचता है।


### तात्पर्य
वैदिक शास्त्रों में मांस खाने वालों को कुछ छूटें दी गई हैं। कहा जाता है कि यदि कोई मांस खाना चाहे , तो उसे बकरे को देवी काली के समक्ष मारकर उसका मांस खाना चाहिए। मांस खाने वालों को दुकान या कसाई-घर से मांस खरीदने की अनुमति नहीं है। मांस खाने वालों को जीभ के स्वाद के लिए नियमित कसाई-घर चलाने की अनुमति नहीं है। जहाँ तक गोवध का प्रश्न है , यह पूरी तरह वर्जित है। चूँकि गाय को माता माना जाता है , तो फिर वेद गोवध की अनुमति कैसे दे सकते हैं ? श्री चैतन्य महाप्रभु ने इंगित किया कि काजी का कथन दोषपूर्ण है। भगवद्गीता ( १८.४४) में स्पष्ट रूप से कहा गया है कि गायों की रक्षा की जानी चाहिए: कृषि गोरक्ष्य वाणिज्यं वैश्यकर्म स्वभावजम् — ‘‘ वैश्यों के कर्तव्य हैं कृषिजात द्रव्य उत्पन्न करना , व्यापार करना तथा गायों की रक्षा करना।’’ अतएव यह कहना गलत है कि वैदिक शास्त्र गोवध करने की अनुमति देते हैं।


## Verse ad/17/160
जियाइते पारे यदि, तबे मारे प्राणी ।
वेद-पुराणे आछे हेन आज्ञा-वाणी ॥१६०॥
*जियाइते —पुन: जीवित करने में ; पारे — सक्षम है ; यदि —यदि ; तबे —तब ; मारे —मार सकता है ; प्राणी —प्राणी ; वेद-पुराणे —वेदों एवं पुराणों में ; आछे —हैं ; हेन —ऐसे ; आज्ञा-वाणी —आदेश और आज्ञाएँ।*


### अनुवाद
‘‘वेदों तथा पुराणों में स्पष्ट कहा गया है कि यदि कोई किसी जीव को पुनर्जीवित कर सकता है, तो वह प्रयोग के निमित्त उसे मार सकता है।


## Verse ad/17/161
अतएव जरद्गव मारे मुनि-गण ।
वेद-मन्त्रे सिद्ध करे ताहार जीवन ॥१६१॥
*अतएव —अतएव ; जरद्-गव —वृद्ध गौएँ ; मारे —मारते थे ; मुनि-गण —मुनि गण ; वेद-मन्त्रे —वैदिक मंत्रों की शक्ति से ; सिद्ध —पुन: जीवित ; करे —करते थे ; ताहार —उनको ; जीवन —जीवन।*


### अनुवाद
‘‘इसलिए महान् मुनिगण कभी-कभी वृद्ध गायों को मारते थे और सिद्धि के लिए वे वैदिक स्तोत्रों का उच्चारण करके उन्हें जीवित कर लेते थे।


## Verse ad/17/162
जरद्गव हञा युवा हय आर-वार ।
ताते तार वध नहे, हय उपकार ॥१६२॥
*जरद्-गव —वृद्ध एवं अशक्त गौऔं का ; हञा —होना ; युवा —युवा ; हय —होना ; आर-वार —पुन: ; ताते —उस प्रकार ; तार —उनका ; वध —वध ; नहे —नहीं था ; हय —होता है ; उपकार —उपकार , लाभ।*


### अनुवाद
‘‘ऐसी वृद्ध तथा अशक्त गायों का वध एवं उनको फिर से युवा बनाना वास्तव में वध करना नहीं, अपितु बड़े ही लाभ का कर्म था।


## Verse ad/17/163
कलि-काले तैछे शक्ति नाहिक ब्राह्मणे ।
अतएव गो-वध केह ना करे एखने ॥१६३॥
*कलि-काले —कलियुग में ; तैछे —ऐसी ; शक्ति —शक्ति ; नाहिक —कहीं नहीं है ; ब्राह्मणे —ब्राह्मणों में ; अतएव —अतएव ; गो-वध —गोवध ; केह —कोई भी ; ना —नहीं ; करे —करता ; एखने —वर्तमान समय में।*


### अनुवाद
‘‘पूर्वकाल में ब्राह्मणों में इतना सामर्थ्य होता था कि वे वैदिक स्तोत्रों द्वारा ऐसे प्रयोग करते थे, किन्तु अब कलियुग के कारण ब्राह्मण उतने समर्थ नहीं रहे। अतएव गायों तथा बैलों को फिर से युवा बनाने के लिए उनका वध करना वर्जित है।


## Verse ad/17/164
अश्वमेधं गवालम्भं सन्न्यासं पल-पैतृकम् ।
देवरेण सुतोत्पत्तिं कलौ पञ्च विवर्जयेत् ॥१६४॥
*अश्व-मेधम् —घोड़े के वध का , अश्वमेध यज्ञ ; गव-आलम्भम् —गौओं का वध ; सन्न्यासम् —संन्यास ; पल-पैतृकम् — पितरों को मांस चढ़ाना ; देवरेण —पति के भाई अर्थात् देवर द्वारा ; सुत-उत्पत्तिम् —औलाद प्राप्त करना ; कलौ —कलियुग में ; पञ्च —पाँच ; विवर्जयेत् — निषिद्ध हैं।*


### अनुवाद
‘‘‘इस कलियुग में पाँच कर्म वर्जित हैं—अश्वमेध यज्ञ करना, गोमेध यज्ञ करना, संन्यास ग्रहण करना, पूर्वजों को मांस का पिण्डदान देना तथा अपने भाई की पत्नी से पुत्र उत्पन्न करना।’


### तात्पर्य
यह उद्धरण ब्रह्मवैवर्त पुराण ( कृष्णजन्म खण्ड १८५.१८०) से है।


## Verse ad/17/165
तोमरा जीयाइते नार,——वध-मात्र सार ।
नरक हइते तोमार नाहिक निस्तार ॥१६५॥
*तोमरा —आप मुस्लिम ; जीयाइते —पुनर्जीवित करना ; नार —नहीं सकते ; वध-मात्र —मात्र वध ; सार —सार ; नरक हइते —नरक से ; तोमार —तुम्हारा ; नाहिक —नहीं है ; निस्तार —मुक्ति , छुटकारा।*


### अनुवाद
‘‘चूँकि आप मुसलमान लोग मरी गायों को जीवित नहीं कर सकते, अतएव आप उनके वध के लिए उत्तरदायी हो। इसलिए आप नरक जा रहे हो और आपके मोक्ष के लिए कोई मार्ग नहीं है।


## Verse ad/17/166
गो-अङ्गे यत लोम, तत सहस्र वत्सर ।
गो-वधी रौरव-मध्ये पचे निरन्तर ॥१६६॥
*गो-अङ्गे —गाय के शरीर पर ; यत —जितने ; लोम —बाल ; तत —उतने ही ; सहस्र —सहस्र ; वत्सर —वर्ष ; गो-वधी —गाय के वध करने वाले को ; रौरव-मध्ये —नारकीय जीवन में ; पचे —सड़ता है ; निरन्तर —निरन्तर।*


### अनुवाद
‘‘गोवध करने वालों को उतने हजार वर्षों तक नरक में सड़ना पड़ता है, जितने रोएँ उस गाय के शरीर में होते हैं।


## Verse ad/17/167
तोमा-सबार शास्त्र-कर्ता——सेह भ्रान्त हैल ।
ना जानि’ शास्त्रेर मर्म ऐछे आज्ञा दिल ॥१६७॥
*तोमा-सबार —आप सबका ; शास्त्र-कर्ता — शास्त्र के रचयिता ; सेह —वे भी ; भ्रान्त —भ्रान्त ; हैल —हो गये ; ना जानि’ —यह जाने बिना ; शास्त्रेर मर्म — शास्त्रों का रहस्य ; ऐछे —ऐसी ; आज्ञा —आज्ञा ; दिल —दी।*


### अनुवाद
‘‘आपके शास्त्रों में अनेक त्रुटियाँ और भ्रान्तियाँ हैं। इनके रचयिताओं ने ज्ञान का सार न जानने के कारण, ऐसे आदेश दिये, जो विवेक एवं तर्क के विरुद्ध थे।’’


## Verse ad/17/168
शुनि’ स्तब्ध हैल काजी, नाहि स्फुरे वाणी ।
विचारिया कहे काजी पराभव मानि’ ॥१६८॥
*शुनि’ —सुनकर ; स्तब्ध —जड़ ; हैल —हो गया ; काजी —काजी ; नाहि —नहीं ; स्फुरे —बोलता ; वाणी —वाणी ; विचारिया —विचार करके ; कहे —कहा ; काजी —काजी ने ; पराभव —पराजय ; मानि’ —मानकर।*


### अनुवाद
श्री चैतन्य महाप्रभु के इन कथनों को सुनकर काजी तर्कहीन हो गया और आगे एक भी शब्द न बोल सका। इस तरह पूर्ण विचार करके काजी ने हार स्वीकार कर ली और इस प्रकार कहा।


### तात्पर्य
प्रत्यक्ष प्रचार-कार्य के दौरान हमें ऐसे अनेक ईसाई मिलते हैं , जो बाइबल के कथनों की चर्चा करते हैं। जब हम उनसे प्रश्न करते हैं कि ईश्वर असीम हैं या सीमित , तो वे कहते हैं कि ईश्वर असीम हैं। किन्तु जब हम उनसे पूछते हैं कि असीम ईश्वर को एक ही पुत्र क्यों , अनन्त क्यों नहीं , तो वे उत्तर नहीं दे पाते। इसी प्रकार वैज्ञानिक दृष्टिकोण से पुराने टेस्टामेंट , नये टेस्टामेंट तथा कुरान के अनेक प्रश्नों के उत्तर बदल गये हैं। किन्तु मनुष्य की इच्छा से शास्त्र नहीं बदल सकता। सारे शास्त्र मनुष्य-स्वभाव के चार दोषों से रहित होते हैं। शास्त्रों के कथन सर्वदा ही सत्य होते हैं।


## Verse ad/17/169
तुमि ये कहिले, पण्डित, सेइ सत्य हय ।
आधुनिक आमार शास्त्र, विचार-सह नय ॥१६९॥
*तुमि —आपने ; ये — जो कुछ ; कहिले —कहा है ; पण्डित —हे निमाइ पण्डित ; सेइ —वह ; सत्य —सत्य ; हय — बिल्कुल है ; आधुनिक —आधुनिक समय में ; आमार —हमारा ; शास्त्र —शास्त्र ; विचार —तर्क ; सह — के साथ ; नय —नहीं है।*


### अनुवाद
‘‘हे निमाइ पण्डित, आपने जो कुछ कहा है, वह पूरी तरह सत्य है। हमारे शास्त्र हाल ही में विकसित हुए हैं और निश्चित रूप से वे तर्कसंगत तथा विचारपूर्ण नहीं हैं।


### तात्पर्य
यवनों अर्थात् मांसाहारियों के शास्त्र शाश्वत नहीं हैं। उनकी रचना हाल ही में हुई है और कभी-कभी वे एक दूसरे से विरोधाभासी होते हैं। यवनों के तीन शास्त्र हैं—पुराना टेस्टामेंट , नया टेस्टामेंट तथा कुरान। उनकी रचना का इतिहास ज्ञात है , वे वैदिक ज्ञान के समान सनातन नहीं हैं। अतएव उनके अपने तर्क होते हुए भी वे प्रामाणिक तथा दिव्य नहीं है। इसीलिए विज्ञान तथा दर्शन में उन्नत आधुनिक लोग इन शास्त्रों को नहीं मानते।

कभी-कभी ईसाई प्रचारक हमसे पूछते हैं , ‘‘ हमारे अनुयायी हमारे शास्त्रों की उपेक्षा करके आपके शास्त्रों को क्यों स्वीकार कर रहे हैं ?’’ किन्तु जब हम उनसे पूछते हैं , ‘‘ आपकी बाइबल कहती है , ‘ हत्या मत करो।’ किन्तु फिर भी आप लोग प्रतिदिन अनेक पशुओं का वध क्यों करते हो ?’’ वे निरुत्तर हो जाते हैं ; उनमें से कुछ अपूर्ण उत्तर देते हैं कि पशुओं में आत्मा नहीं होता। किन्तु हम उनसे पूछते हैं , ‘‘ आप कैसे जानते हो कि पशुओं में आत्मा नहीं होता ? पशु तथा बालक समान स्वभाव वाले होते हैं। तो क्या इसका अर्थ यह होता है कि मानव-समाज के इन बालकों में भी आत्मा नहीं है ?’’ वैदिक शास्त्रों के अनुसार शरीर का स्वामी आत्मा शरीर के भीतर है। भगवद्गीता ( २.१३) में कहा गया है:

‘‘ जिस प्रकार देहधारी आत्मा इस शरीर में बचपन से युवावस्था और फिर वृद्धावस्था को प्राप्त होता है , उसी तरह मृत्यु के समय आत्मा दूसरे शरीर में चला जाता है। स्वरूप सिद्ध व्यक्ति ऐसे परिवर्तन से विचलित नहीं होता।’’

चूँकि आत्मा शरीर के भीतर है , अतएव शरीर अनेक रूपों से होकर गुजरता रहता है। हर जीव के भीतर आत्मा होता है , चाहे वह पशु हो , वृक्ष हो , पक्षी हो या मनुष्य और यह आत्मा एक शरीर से दूसरे शरीर में देहान्तर करता रहता है। जब यवनों के शास्त्र—पुराना टेस्टामेंट , नया टेस्टामेंट तथा कुरान जिज्ञासु अनुयायियों के प्रश्नों का सही उत्तर नहीं दे पाते , तो विज्ञान तथा दर्शन में उन्नत लोगों की ऐसे शास्त्रों से श्रद्धा जाती रहती है। काजी ने श्री चैतन्य महाप्रभु से बातें करते समय इस बात को स्वीकार किया। काजी अत्यन्त बुद्धिमान व्यक्ति था। उसे अपनी स्थिति का पूरा-पूरा ज्ञान था , जैसाकि अगले श्लोक से स्पष्ट है।


## Verse ad/17/170
कल्पित आमार शास्त्र,——आमि सब जानि ।
जाति-अनुरोधे तबु सेइ शास्त्र मानि ॥१७०॥
*कल्पित —कल्पित ; आमार —हमारा ; शास्त्र —शास्त्र ; आमि —मैं ; सब —सब ; जानि —जानता हूँ ; जाति —जाति से ; अनुरोधे —वशीभूत होकर ; तबु —फिर भी ; सेइ —वह ; शास्त्र —शास्त्र ; मानि —मैं स्वीकार करता हूँ।*


### अनुवाद
‘‘मुझे पता है कि हमारे शास्त्र कल्पना तथा भ्रान्तियों से भरे हैं, तथापि अपर्याप्त आधार होने पर भी एक मुसलमान होने के नाते अपने समुदाय के निमित्त, मैं उन्हें स्वीकार करता हूँ।


## Verse ad/17/171
सहजे यवन-शास्त्रे अदृढ़ विचार ।
हासि’ ताहे महाप्रभु पुछेन आर-बार ॥१७१॥
*सहजे —सहज भाव से ; यवन-शास्त्रे —मंसाहारियों के शास्त्रों में ; अदृढ़ —अदृढ़ ; विचार —निर्णय ; हासि’ —हँसकर ; ताहे —उससे ; महाप्रभु —चैतन्य महाप्रभु ने ; पुछेन —पूछा ; आर-बार —पुन:।*


### अनुवाद
काजी ने अन्त में कहा, ‘‘मांसाहारी यवनों के शास्त्रों के तर्क सुदृढ़ नहीं हैं।’’ यह कथन सुनकर श्री चैतन्य महाप्रभु ने हँसते हुए उससे इस प्रकार पूछा।


## Verse ad/17/172
आर एक प्रश्न करि, शुन, तुमि मामा ।
यथार्थ कहिबे, छले ना वञ्छिबे आमा’ ॥१७२॥
*आर एक —एक और ; प्रश्न —प्रश्न ; करि — कर रहा हूँ ; शुन —सुनो ; तुमि —आप ; मामा —मामा ; यथा-अर्थ —जैसे यह सत्य है ; कहिबे —आपको कहना चाहिए ; छले —चालबाजी से ; न वञ्छिबे —आप धोखा नहीं दे सकते ; आमा’ —मुझे।*


### अनुवाद
‘‘हे मामा, मैं आपसे दूसरा प्रश्न करना चाहता हूँ। कृपया आप सच सच बतलायें। आप मुझे छलने का प्रयास न करें।


## Verse ad/17/173
तोमार नगरे हय सदा सङ्कीर्तन ।
वाद्य-गीत-कोलाहल, सङ्गीत, नर्तन ॥१७३॥
*तोमार नगरे —आपके नगर में ; हय —होता है ; सदा —सदा ; सङ्कीर्तन —भगवान् के पवित्र नाम का संकीर्तन ; वाद्य —वाद्य की ध्वनि ; गीत —गीत ; कोलाहल —उच्च शोर ; सङ्गीत —संगीत ; नर्तन —और नृत्य।*


### अनुवाद
‘‘आपके नगर में सदैव पवित्र नाम का कीर्तन होता रहता है। सदैव संगीत की ध्वनि, गान और नृत्य चलता रहता है।


## Verse ad/17/174
तुमि काजी——हिन्दु-धर्म-विरोधे अधिकारी ।
एबे ये ना कर माना बुझिते ना पारि ॥१७४॥
*तुमि —आप ; काजी —काजी ; हिन्दु-धर्म —हिन्दू धर्म ; विरोधे —के विरोध में ; अधिकारी —अधिकार है ; एबे —अब ; ये —वह ; ना कर माना — आप मना नहीं करते ; बुझिते —समझने में ; ना पारि —मैं असमर्थ हूँ।*


### अनुवाद
‘‘मुसलमान मैजिस्ट्रेट (काजी) होने के नाते आप हिन्दू उत्सवों को मनाने का विरोध कर सकते हैं, किन्तु अब आप उन्हें नहीं रोकते। मैं इसका कारण नहीं समझ सकता।’’


## Verse ad/17/175
काजी बले——सभे तोमाय बले ‘गौरहरि’ ।
सेइ नामे आमि तोमाय सम्बोधन करि ॥१७५॥
*काजी बले —काजी ने कहा ; सभे —सब ; तोमाय —आपको ; बले —पुकारते हैं ; गौरहरि —गौरहरि के नाम से ; सेइ नामे —उस नाम से ; आमि —मैं ; तोमाय —आपको ; सम्बोधन —सम्बोधन ; करि —करना चाहता हूँ।*


### अनुवाद
काजी ने कहा, ‘‘सभी लोग आपको गौरहरि कहते हैं। कृपया अब मुझे भी आप इसी नाम से पुकारने दें।


## Verse ad/17/176
शुन, गौरहरि, एइ प्रश्नेर कारण ।
निभृत हओ यदि, तबे करि निवेदन ॥१७६॥
*शुन —कृपया सुनें ; गौरहरि —हे गौरहरि ; एइ प्रश्नेर —इस प्रश्न का ; कारण —कारण ; निभृत —एकान्त ; हओ —स्थान में आप आओ ; यदि —यदि ; तबे — तब ; करि —मैं करूँगा ; निवेदन —निवेदन।*


### अनुवाद
‘‘हे गौरहरि, कृपया सुनिये! यदि आप एकान्त स्थान में आयें, तो मैं कारण समझा दूँगा।’’


## Verse ad/17/177
प्रभु बले,——ए लोक आमार अन्तरङ्ग हय ।
स्फुट करि’ कह तुमि, ना करिह भय ॥१७७॥
*प्रभु बले —महाप्रभु ने कहा ; ए लोक —ये सब लोग ; आमार —मेरे ; अन्तरङ्ग —विश्वसनीय साथी ; हय — हैं ; स्फुट करि’ —स्पष्ट करके ; कह —कहो ; तुमि —आप ; ना —नहीं ; करिह भय — डरो।*


### अनुवाद
महाप्रभु ने उत्तर दिया, ‘‘ये सारे लोग मेरे अन्तरंग साथी हैं। आप नि:संकोच भाव से कहें। इनसे डरने की कोई बात नहीं है।’’


## Verse ad/17/178-179
काजी कहे,——यबे आमि हिन्दुर घरे गिया ।
कीर्तन करिलुँ माना मृदङ्ग भाङ्गिया ॥१७८॥
सेइ रात्रे एक सिंह महा-भयङ्कर ।
नर-देह, सिंह-मुख, गर्जये विस्तर ॥१७९॥
*काजी कहे —काजी ने कहा ; यबे —जब ; आमि —मैंने ; हिन्दुर —हिन्दू के ; घरे —घर में ; गिया —जाकर ; कीर्तन —कीर्तन ; करिलुँ —किया ; माना —मना ; मृदङ्ग —मृदंग ; भाङ्गिया —तोड़कर ; सेइ रात्रे —उस रात ; एक —एक ; सिंह —शेर ; महा-भयँकर —महा भयानक ; नर-देह —मनुष्य जैसे शरीर वाला ; सिंह-मुख —सिंह के मुख वाला ; गर्जये —गरज रहा था ; विस्तर —बहुत जोर से।*


### अनुवाद
काजी ने कहा, ‘‘जब मैं हिन्दू के घर गया और वहाँ मैंने मृदंग तोड़ा और संकीर्तन करने की मनाही कर दी, तो उसी रात मैंने सपने में एक भयानक गर्जन करता हुआ सिंह देखा, जिसका शरीर तो मनुष्य जैसा था, किन्तु उसका मुख सिंह जैसा था।


## Verse ad/17/180
शयने आमार उपर लाफ दिया चड़ि’ ।
अट्ट अट्ट हासे, करे दन्त-कड़मड़ि ॥१८०॥
*शयने —सुप्त अवस्था में ; आमार —मेरे ; उपर —ऊपर ; लाफ दिया —झपटकर ; चड़ि’ —चढ़कर ; अट्ट अट्ट —जोर से ; हासे —हँसता है ; करे —करता है ; दन्त —दाँत ; कड़मड़ि —कटकटाते हुए।*


### अनुवाद
‘‘जब मैं सो रहा था, तब वह सिंह मेरी छाती पर कूद पड़ा; वह अट्टहास कर रहा था और अपने दाँत कटकटा रहा था।


## Verse ad/17/181
मोर बुके नख दिया घोर-स्वरे बले ।
फाड़िमु तोमार बुक मृदङ्ग बदले ॥१८१॥
*मोर —मेरी ; बुके —छाती पर ; नख —नाखून ; दिया —रखकर ; घोर —गर्जकर ; स्वरे —आवाज में ; बले —कहता है ; फाड़िमु —मैं फाड़ दूंगा ; तोमार —तुम्हारी ; बुक —छाती ; मृदङ्ग —मृदंग ; बदले —के बदले में।*


### अनुवाद
‘‘सिंह ने मेरी छाती पर अपने नाखून गढ़ाते हुए भयानक स्वर में कहा, ‘चूँकि तुमने मृदंग तोड़ा है, इसलिए मैं तुम्हारी छाती को अभी फाड़ देने जा रहा हूँ!


## Verse ad/17/182
मोर कीर्तन माना करिस्, करिमु तोर क्षय ।
आङ्खि मुदि’ काँपि आमि पाञा बड़ भय ॥१८२॥
*मोर —मेरा ; कीर्तन —कीर्तन ; माना करिस् —तुम मना करते हो ; करिमु —मैं करूँगा ; तोर — तुम्हारा ; क्षय —नाश ; आङ्खि —आँखें ; मुदि’ —बन्द करके ; काँपि —मैं काँप रहा था ; आमि — मैं ; पाञा —पाकर ; बड़ —बहुत ; भय —डर।*


### अनुवाद
‘‘‘तुमने मेरे संकीर्तन पर प्रतिबन्ध लगाया है, अतएव मैं तुम्हारा विनाश कर दूँगा!’ उससे डरकर मैंने अपनी आँखें बन्द कर लीं और काँपने लगा।


## Verse ad/17/183
भीत देखि’ सिंह बले हइया सदय ।
तोरे शिक्षा दिते कैलु तोर पराजय ॥१८३॥
*भीत देखि’ —मुझे भयभीत देखकर ; सिंह —सिंह ; बले —कहा ; हइया —होकर ; सदय —दयालु ; तोरे —तुम्हें ; शिक्षा —सबक ; दिते —देने के लिए ; कैलु —मैंने किया है ; तोर —तुम्हें ; पराजय —पराजित।*


### अनुवाद
‘‘मुझे इस तरह डरा हुआ देखकर सिंह बोला, ‘तुम्हें सबक सिखाने के लिए ही मैंने तुम्हें पराजित किया है, किन्तु अब मुझे तुम पर कृपालु होना चाहिए।


## Verse ad/17/184
से दिन बहुत नाहि कैलि उत्पात ।
तेञि क्षमा करि’ ना करिनु प्राणाघात ॥१८४॥
*से दिन —उस दिन ; बहुत —बहुत ; नाहि — नहीं ; कैलि —तुमने किया ; उत्पात —उत्पात ; तेञि —अत: ; क्षमा करि’ —क्षमा करके ; ना करिनु — मैंने नहीं किया ; प्राण-आघात —तुम्हारा जीवन समाप्त।*


### अनुवाद
‘‘‘उस दिन तुमने कोई बड़ा उत्पात नहीं मचाया, इसलिए मैंने तुम्हें क्षमा कर दिया है और तुम्हारे प्राण नहीं लिये।


## Verse ad/17/185
ऐछे यदि पुन: कर, तबे ना सहिमु ।
सवंशे तोमारे मारि यवन नाशिमु ॥१८५॥
*ऐछे —इसी प्रकार ; यदि —यदि ; पुन: —पुन: ; कर —तुम करते हो ; तबे —तब ; ना सहिमु — मैं सहन नहीं करुँगा ; स-वंशे —तुम्हारे परिवार सहित ; तोमारे —तुम्हें ; मारि —मार दूँगा ; यवन —मांसाहारी ; नाशिमु —मैं नष्ट कर दूँगा।*


### अनुवाद
‘‘‘किन्तु यदि तुम फिर से ऐसा कार्य करोगे, तो मैं सहन नहीं करूँगा। तब मैं तुम्हें, तुम्हारे सारे परिवार को और सारे मांसाहारी यवनों को मार डालूँगा।’’’


## Verse ad/17/186
एत कहि’ सिंह गेल, आमार हैल भय ।
एइ देख, नख-चिह्न अमोर हृदय ॥१८६॥
*एत —इस प्रकार ; कहि’ — कहकर ; सिंह —सिंह ; गेल —लौट गया ; आमार —मेरा ; हैल —था ; भय — भय ; एइ देख —जरा इसे देखो ; नख-चिह्न —नाखून के चिह्न ; अमोर हृदय —मेरे हृदय पर।*


### अनुवाद
‘‘यह कहकर सिंह चला गया, किन्तु मैं उससे बहुत ही भयभीत था। देखिये न मेरे हृदय पर बने उसके नाखूनों के चिह्नों को!’’


## Verse ad/17/187
एत बलि’ काजी निज-बुक देखाइल ।
शुनि’ देखि’ सर्व-लोक आश्चर्य मानिल ॥१८७॥
*एत बलि’ —यह कहकर ; काजी —काजी ने ; निज-बुक —अपनी छाती ; देखाइल —दिखाई ; शुनि’ —सुनकर ; देखि’ —देखकर ; सर्व-लोक —सभी लोगों ने ; आश्चर्य —अद्भुत घटना को ; मानिल —स्वीकार किया।*


### अनुवाद
इस वर्णन के बाद काजी ने अपनी छाती दिखाई। उसकी बातें सुनकर तथा चिह्नों को देखकर सारे लोग इस विस्मयकारी घटना को मान गये।


## Verse ad/17/188
काजी कहे,——इहा आमि कारे ना कहिल ।
सेइ दिन आमार एक पियादा आइल ॥१८८॥
*काजी कहे —काजी ने कहा ; इहा —यह ; आमि —मैं ; कारे —दूसरों को ; ना कहिल —नहीं बताया ; सेइ दिन —उस दिन ; आमार —मेरा ; एक —एक ; पियादा —सेवक ; आइल —मुझे मिलने आया।*


### अनुवाद
काजी ने कहा, ‘‘मैंने इस घटना की बात किसी से नहीं की, किन्तु उसी दिन मेरा एक अर्दली (सेवक) मुझसे मिलने आया।


## Verse ad/17/189
आसि’ कहे,——गेलुँ मुञि कीर्तन निषेधिते ।
अग्नि उल्का मोर मुखे लागे आचम्बिते ॥१८९॥
*आसि’ —मेरे पास आकर ; कहे —उसने कहा ; गेलुँ —गया ; मुञि —मैं ; कीर्तन —कीर्तन ; निषेधिते —बन्द करने के लिए ; अग्नि उल्का —आग की लपटें ; मोर —मेरे ; मुखे —मुख पर ; लागे —स्पर्श करने लगी ; आचम्बिते —अचानक।*


### अनुवाद
‘‘मेरे पास आकर उस अर्दली ने कहा, ‘जब मैं संकीर्तन रोकने गया, तो सहसा मेरे मुँह पर आग की लपटें टकरा गईं।


## Verse ad/17/190
पुड़िल सकल दाड़ि, मुखे हैल व्रण ।
येइ पेयादा याय, तार एइ विवरण ॥१९०॥
*पुड़िल —जल गई ; सकल —सब ; दाड़ि —दाढ़ी ; मुखे —मुख पर ; हैल —हो गये ; व्रण —छाले ; येइ —कोई ; पेयादा —सेवक ; याय —जाता है ; तार —उसका ; एइ —यही ; विवरण —वर्णन था।*


### अनुवाद
‘‘‘मेरी दाढ़ी जल गई और मेरे गालों पर फफोले पड़ गये।’ जो भी अर्दली वहाँ गया, उसने वैसा ही विवरण दिया।


## Verse ad/17/191
ताहा देखि’ रहिनु मुञि महा-भय पाञा ।
कीर्तन ना वर्जिह, घरे रहों त’ वसिया ॥१९१॥
*ताहा देखि’ —उसे देखकर ; रहिनु —रहा ; मुञि —मैं ; महा-भय —अत्यन्त भय ; पाञा —पाकर ; कीर्तन —कीर्तन ; ना —नहीं ; वर्जिह —बन्द करना ; घरे —घर पर ; रहों —रहा ; त’ —निश्चित रूप से ; वसिया —बैठना।*


### अनुवाद
‘‘यह देखकर मैं अत्यधिक डर गया। मैंने उनसे संकीर्तन को न रोककर घर पर बैठने के लिए कहा।


## Verse ad/17/192
तबे त’ नगरे हइबे स्वच्छन्दे कीर्तन ।
शुनि’ सब म्लेच्छ आसि’ कैल निवेदन ॥१९२॥
*तबे त’ —तत्पश्चात् ; नगरे —नगर में ; हइबे —होगा ; स्वच्छन्दे —बिना अवरोध के ; कीर्तन —कीर्तन ; शुनि’ , — यह सुनकर ; सब —सब ; म्लेच्छ —मासांहारी ; आसि’ —आकर ; कैल —दिया ; निवेदन —निवेदन पत्र।*


### अनुवाद
‘‘तब सारे मांसाहारी यवनों ने यह सुनकर कि नगर में स्वच्छन्द संकीर्तन होगा, आकर निवेदन किया।


## Verse ad/17/193
नगरे हिन्दुर धर्म बाड़िल अपार ।
‘हरि’ ‘हरि’ ध्वनि बइ नाहि शुनि आर ॥१९३॥
*नगरे —नगर में ; हिन्दुर —हिन्दुओं का ; धर्म —धर्म ; बाड़िल —बढ़ गया है ; अपार —असीम ; हरि हरि —भगवान् का नाम हरि हरि ; ध्वनि — ध्वनि ; बइ —के सिवाय ; नाहि —नहीं ; शुनि —हम सुनते हैं ; आर —और कुछ।*


### अनुवाद
‘‘‘हिन्दू धर्म असीम रूप से बढ़ गया है, क्योंकि सदैव ‘‘हरि! हरि!’’ की ध्वनि होती है। हमें इसके अतिरिक्त और कुछ नहीं सुनाई पड़ता।’


## Verse ad/17/194
आर म्लेच्छ कहे,——हिन्दु ‘कृष्ण कृष्ण’ बलि’ ।
हासे, कान्दे, नाचे, गाय, गड़ि याय धूलि ॥१९४॥
*आर —अन्य ; म्लेच्छ —मांसाहारी ; कहे —कहा ; हिन्दु —हिन्दू ; कृष्ण कृष्ण बलि’ —‘‘कृष्ण , कृष्ण’’ कहकर ; हासे — हँसते हैं ; कान्दे —रोते हैं ; नाचे —नृत्य करते हैं ; गाय —गाते हैं ; गड़ि याय धूलि —धरती पर लोटते हैं।*


### अनुवाद
‘‘एक यवन ने कहा, ‘हिन्दू ‘‘कृष्ण, कृष्ण’’ कहते हैं और वे हँसते हैं, रोते हैं, नाचते हैं, कीर्तन करते हैं और जमीन पर गिरकर धूलि में लोटते हैं।


## Verse ad/17/195
‘हरि’ ‘हरि’ करि’ हिन्दु करे कोलाहल ।
पातसाह शुनिले तोमार करिबेक फल ॥१९५॥
*हरि हरि करि’ —‘‘हरि , हरि’’ कहकर ; हिन्दु —हिन्दू ; करे —करते हैं ; कोलाहल —शोर ; पातसाह —राजा ; शुनिले —यदि सुने ; तोमार —तुम्हारा ; करिबेक —करेगा ; फल —दण्ड।*


### अनुवाद
‘‘‘हिन्दू लोग ‘‘हरि, हरि’’ का उच्चारण करके कोलाहल मचाते हैं। यदि राजा (पातसाह) इसे सुन ले, तो निश्चय ही आपको दण्ड देगा।’


### तात्पर्य
पातसाह राजा का सूचक है। उस समय (१४९८-१५२१ ई.) नवाब हुसैन शाह , जिसका पूरा नाम आलाउद्दीन सैयद हुसैन सा था , वह बंगाल का एकछत्र राजा था। पहले वह हाबसी वंश के क्रूर नवाब मुजफ्फर खान का नौकर था। किन्तु उसने किसी तरह अपने स्वामी की हत्या की और स्वयं राजा बन गया। बंगाल के सिंहासन (जो मनसद कहलाता है) पर आरूढ़ होने के बाद उसने अपने आपको सैयद हुसैन आलाउद्दीन सेरिफ मुक्का घोषित किया। रियाज उस्सलातिन नामक पुस्तक का लेखक गोलाम हुसैन कहता है कि नवाब हुसैन शाह मुक्का सेरिफ परिवार का था। अपने परिवार की कीर्ति बनाये रखने के लिए उसने अपना नाम सेरिफ मुक्का रखा। किन्तु सामान्यतया यह नवाब हुसैन शाह के ही नाम से विख्यात है। उसकी मृत्यु के बाद उसका ज्येष्ठ पुत्र नसरत्सा बंगाल का राजा बना (१५२१-१५३३ ई.)। यह राजा भी अत्यन्त क्रूर था और इसने वैष्णवों पर अनेक अत्याचार किये। उसके पापकर्मों के फलस्वरूप ही उसके एक नौकर ने , जो खोजा वर्ग से था , उसकी उस समय हत्या कर दी , जब वह मस्जिद में नमाज अदा कर रहा था।


## Verse ad/17/196
तबे सेइ यवनेरे आमि त’ पुछिल ।
हिन्दु ‘हरि’ बले, तार स्वभाव जानिल ॥१९६॥
*तबे — तब ; सेइ —वह ; यवनेरे —मांसाहारियों से ; आमि —मैं ; त’ —निश्चित रूप से ; पुछिल —पुछा ; हिन्दु —हिन्दू ; हरि बले —‘हरि’ कहते हैं ; तर —उसका ; स्वभाव —स्वभाव ; जानिल —मैं जानता हूँ।*


### अनुवाद
‘‘तब मैंने इन यवनों से पूछा, ‘मैं जानता हूँ कि ये हिन्दू स्वभाव से ‘‘हरि, हरि’’ का उच्चारण करते हैं।


## Verse ad/17/197
तुमित यवन हञा केने अनुक्षण ।
हिन्दुर देवतार नाम लह कि कारण ॥१९७॥
*तुमित —किन्तु तुम ; यवन —मांसाहारी ; हञा —होकर ; केने —क्यों ; अनुक्षण —सदा ; हिन्दुर —हिन्दुओं के ; देवतार —देवता का ; नाम —नाम ; लह —तुम लेते हो ; कि —क्या ; कारण —कारण।*


### अनुवाद
‘‘‘हिन्दू लोग हरि का नाम इसलिए लेते हैं, क्योंकि वह उनके ईश्वर का नाम है। किन्तु तुम लोग मांसभक्षी मुसलमान हो। फिर तुम लोग हिन्दुओं के ईश्वर का नाम क्यों लेते हो?’


## Verse ad/17/198
म्लेच्छ कहे,——हिन्दुरे आमि करि परिहास ।
केह केह——कृष्णदास, केह——रामदास ॥१९८॥
*म्लेच्छ —मांसाहारी ; कहे —कहता है ; हिन्दुरे —हिन्दू को ; आमि —मैं ; करि —करता हूँ ; परिहास —मजाक ; केह केह —उनमें से कुछ ; कृष्णदास —कृष्णदास ; केह —उनमें से कुछ ; रामदास —रामदास।*


### अनुवाद
‘‘उस म्लेच्छ ने उत्तर दिया, ‘कभी-कभी मैं हिन्दुओं से मजाक करता हूँ। उनमें से कुछ कृष्णदास कहलाते हैं और कुछ रामदास।


## Verse ad/17/199
केह——हरिदास, सदा बले ‘हरि’ ‘हरि’ ।
जानि कार घरे धन करिबेक चुरि ॥१९९॥
*केह —उनमें से कुछ ; हरिदास —हरिदास ; सदा —सदा ; बले —कहता है ; हरि हरि —भगवान् का नाम ‘‘हरि , हरि’’ ; जानि —मैं समझता हूँ ; कार —किसी के ; घरे —घर पर ; धन —धन ; करिबेक —करेगा ; चुरि —चोरी।*


### अनुवाद
‘‘‘उनमें से कुछ हरिदास कहलाते हैं। वे सदैव ‘‘हरि, हरि’’ का उच्चारण करते हैं। इस तरह मैंने सोचा कि ये किसी के घर से धन चुरायेंगे।


### तात्पर्य
‘‘ हरि , हरि’’ का अन्य अर्थ है ‘‘मैं चोरी कर रहा हूँ ,’’ ‘‘ मैं चोरी कर रहा हूँ।’’


## Verse ad/17/200
सेइ हैते जिह्वा मोर बले ‘हरि’ ‘हरि’ ।
इच्छा नाहि, तबु बले,——कि उपाय करि ॥२००॥
*सेइ हैते —उस समय से ; जिह्वा —जिह्वा ; मोर —मेरी ; बले —कहती है ; हरि हरि —‘‘हरि , हरि’’का उच्चारण ; इच्छा —इच्छा ; नाहि —नहीं ; तबु —फिर भी ; बले — कहती है ; कि —क्या ; उपाय —उपाय ; करि —मैं करूँ।*


### अनुवाद
‘‘‘तभी से मेरी जीभ भी निरन्तर ‘‘हरि, हरि’’ ध्वनि का उच्चारण करती है। यद्यपि मेरी इच्छा नहीं होती कि इसे कहूँ, किन्तु तो भी मेरी जीभ वही कहे जाती है। मेरी समझ में नहीं आता कि मैं क्या करूँ।’


### तात्पर्य
कभी-कभी आसुरी अविश्वासी लोग पवित्र नाम की शक्ति को न जानने के कारण वैष्णवों द्वारा हरे कृष्ण महामन्त्र का उच्चारण करने पर उनका मजाक उड़ाते हैं। ऐसा मजाक भी उन लोगों के लिए लाभप्रद होता है। श्रीमद्भागवत ( ६.२.१४) में बताया गया है कि मजाक में , सामान्य वार्ता में अथवा कुछ बाहरी बातें बतलाते हुए या उपेक्षा में भी हरे कृष्ण महामन्त्र का कीर्तन , जो नामाभास कहलाता है—यह कीर्तन भी लगभग दिव्य स्तर पर ही होता है। यह नामाभास अवस्था नाम-अपराध अवस्था से बेहतर है। नामाभास से भगवान् विष्णु की सर्वोपरि स्मृति जाग्रत होती है। जब कोई भगवान् विष्णु का स्मरण करता है , तो वह भौतिक भोग से मुक्त हो जाता है। इस तरह वह धीरे-धीरे भगवान् की दिव्य भक्ति की ओर अग्रसर होता है और दिव्य स्थिति में रहकर भगवान् के नामकीर्तन करने के लिए योग्य बन जाता है।


## Verse ad/17/201-202
आर म्लेच्छ कहे, शुन——आमि त’ एइ-मते ।
हिन्दुके परिहास कैनु से दिन हइते ॥२०१॥
जिह्वा कृष्ण-नाम करे, ना माने वर्जन ।
ना जानि, कि मन्त्रौषधि जाने हिन्दु-गण ॥२०२॥
*आर —अन्य ; म्लेच्छ —मांसाहारी ने ; कहे —कहा ; शुन —कृपया सुनो ; आमि —मैं ; त’ —निश्चित रूप से ; एइ-मते —इस प्रकार ; हिन्दुके —हिन्दू को ; परिहास —परिहास ; कैनु —किया ; से —उस ; दिन —दिन ; हइते —से ; जिह्वा —जिह्वा ; कृष्ण-नाम —भगवान् कृष्ण का पावन नाम ; करे —करती है ; ना —नहीं ; माने —स्वीकार ; वर्जन —रोकना , त्यागना ; ना —नहीं ; जानि —मैं जानता हूँ ; कि —क्या ; मन्त्र-औषधि — मन्त्र तथा औषधि ; जाने —जानते हैं ; हिन्दु-गण —हिन्दू लोग।*


### अनुवाद
‘‘दूसरे यवन ने कहा, ‘कृपया, मेरी सुनें। जिस दिन से मैंने कुछ हिन्दुओं के साथ इस तरह मजाक किया है, तब से मेरी जीभ हरे कृष्ण का मन्त्र जपने लगी है और उसे त्यागती नहीं। मैं नहीं जानता कि ये हिन्दू कौन-सा मन्त्र और कौन-सी जड़ी-बूटी जानते हैं?’


## Verse ad/17/203
एत शुनि’ ता’-सभारे घरे पाठाइल ।
हेन-काले पाषण्डी हिन्दु पाँच-सात आइल ॥२०३॥
*एत शुनि’ —यह सब सुनकर ; ता’-सभारे —उन सबको ; घरे —वापस घर ; पाठाइल —भेजा ; हेन-काले —इस समय ; पाषण्डी —नास्तिक ; हिन्दु —हिन्दू ; पाँच-सात —पाँच अथवा सात ; आइल —आये।*


### अनुवाद
‘‘यह सब सुनने के बाद मैंने सारे म्लेच्छों को अपने-अपने घरों को भेज दिया। तब पाँच-सात नास्तिक हिन्दू मेरे पास आये।


### तात्पर्य
पाषण्डी शब्द सकाम कर्मों में व्यस्त अविश्वासियों तथा अनेक देवताओं की मूर्ति-पूजा में व्यस्त लोगों को इंगित करता है। पाषण्डी लोग एक भगवान् अर्थात् भगवान् विष्णु में विश्वास नहीं करते। वे सोचते हैं कि सारे देवताओं में विष्णु जैसी ही शक्ति होती है। तन्त्रशास्त्र में पाषण्डी की परिभाषा इस प्रकार दी हुई है:

‘‘ पाषण्डी वह है , जो ब्रह्माजी तथा शिवजी जैसे बड़े बड़े देवताओं को पूर्ण पुरुषोत्तम भगवान् नारायण के तुल्य मानता है।’’ ( हरिभक्ति-विलास १.१७)

भगवान् असमौर्ध्व हैं। दूसरे शब्दों में , न तो कोई उनके तुल्य है , न उनसे बढ़कर। किन्तु पाखण्डी इसे नहीं मानते। वे किसी भी देवता की पूजा अपनी मर्जी से यह सोचकर करते हैं कि वे सभी भगवान् हैं। पाषण्डी लोग श्रीकृष्ण चैतन्य महाप्रभु के हरे कृष्ण आन्दोलन के विरुद्ध थे। और अब हम व्यावहारिक रूप से देख रहे हैं कि वे सारे विश्व में कृष्णभावनामृत फैलाने के हमारे विनम्र प्रयासों को भी पसन्द नहीं करते। उल्टे ये पाषण्डी कहते हैं कि हम हिन्दू धर्म को बिगाड़ रहे हैं , क्योंकि सारे विश्व के लोग भगवान् कृष्ण को भगवद्गीता यथारूप के कथनानुसार पूर्ण पुरुषोत्तम भगवान् के रूप में स्वीकार करने लगे हैं। पाषण्डी हमारे इस आन्दोलन की भर्त्सना करते हैं और कभी-कभी दोषारोपण करते हैं कि विदेशों के वैष्णव प्रामाणिक नहीं हैं। यहाँ तक कि तथाकथित वैष्णव या वैष्णव सम्प्रदाय के बनावटी अनुयायी भी पश्चिमी देशों में वैष्णव बनाने से सम्बन्धित हमारे कार्यों से सहमत नहीं हैं। ऐसे पाषण्डी श्री चैतन्य महाप्रभु के समय में भी उपस्थित थे और वे आज भी पाये जाते हैं। किन्तु इन पाषण्डियों के सारे कार्यकलापों के बावजूद भी महाप्रभु की वाणी खरी उतरेगी— पृथिवीते आछे यत नगरादि ग्राम/ सर्वत्र प्रचार हइबे मोर नाम —‘‘ प्रत्येक नगर तथा गाँव में मेरे नाम का कीर्तन सुनाई पड़ेगा।’’ कृष्णभावनामृत आन्दोलन के प्रसार को कोई भी रोक नहीं सकता , क्योंकि इसे पूर्ण पुरुषोत्तम भगवान् चैतन्य महाप्रभु का आशीर्वाद प्राप्त है।


## Verse ad/17/204
आसि’ कहे,——हिन्दुर धर्म भाङ्गिल निमाइ ।
ये कीर्तन प्रवर्ताइल, कभु शुनि नाइ ॥२०४॥
*आसि’ — वहाँ आकर ; कहे —उन्होंने कहा ; हिन्दुर —हिन्दूओं का ; धर्म —धर्म ; भाङ्गिल —तोड़ दिया है ; निमाइ — निमाइ पण्डित ; ये —कि ; कीर्तन —कीर्तन ; प्रवर्ताइल —प्रचार किया है ; कभु —किसी समय ; शुनि —हमने सुना ; नाइ —नहीं।*


### अनुवाद
‘‘मेरे पास आकर कुछ हिन्दुओं ने शिकायत की, ‘‘निमाइ पण्डित ने तो हिन्दू धर्म के सिद्धान्तों को तोड़ दिया है। उसने संकीर्तन प्रणाली चलाई है, जिसे हमने किसी भी शास्त्र में नहीं सुना।


## Verse ad/17/205
मङ्गलचण्डी विषहरि करि’ जागरण ।
ता’ते वाद्य, नृत्य, गीत,——योग्य आचरण ॥२०५॥
*मङ्गल-चण्डी —मंगलचण्डी की पूजा के लिए धर्माचरण का ; विषहरि —विषहरि की पूजा के लिए धर्माचरण ; करि’ —पालन करना ; जागरण —रात का जागरण ; ता’ते — उस कर्मकाण्ड में ; वाद्य —वाद्य ; नृत्य —नृत्य ; गीत —गान ; योग्य —योग्य ; आचरण —आचरण।*


### अनुवाद
‘‘‘जब हम मंगलचण्डी तथा विषहरि की पूजा के लिए रात्रि-जागरण करके धार्मिक उत्सव मनाते हैं, तब बाजा बजाना, नाचना तथा कीर्तन करना निस्सन्देह उचित प्रथा है।


## Verse ad/17/206
पूर्वे भाल छिल एइ निमाइ पण्डित ।
गया हैते आसिया चालाय विपरीत ॥२०६॥
*पूर्वे —इसके पहले ; भाल —बहुत अच्छा ; छिल — था ; एइ —यह ; निमाइ पण्डित —निमाइ पण्डित ; गया —गया तीर्थस्थान ; हैते —से ; आसिया — आकर ; चालाय —करता है ; विपरीत —बिलकुल उल्टा।*


### अनुवाद
‘‘‘निमाइ पण्डित पहले तो बहुत अच्छा लड़का था, किन्तु जब से वह गया से होकर लौटा है, वह अलग आचरण करने लगा है।


## Verse ad/17/207
उच्च करि’ गाय गीत, देय करतालि ।
मृदङ्ग-करताल-शब्दे कर्णे लागे तालि ॥२०७॥
*उच्च —उच्च ; करि’ —करके ; गाय —गाता है ; गीत —गीत ; देय —अभ्यास करता है ; करतालि —तालि बजाना ; मृदङ्ग —मृदंग ; करताल —करताल ; शब्दे —आवाज से ; कर्णे —कान में ; लागे —है ; तालि —बन्द करता है।*


### अनुवाद
‘‘‘अब वह सभी प्रकार के गाने जोर से गाता है, तालियाँ बजाता है, मृदंग और करताल बजाता है तथा इतनी ऊँची आवाज में शोर करता है कि हमारे कान बहरे हो जाते हैं।


## Verse ad/17/208
ना जानि,——कि खाञा मत्त हञा नाचे, गाय ।
हासे, कान्दे, पड़े, उठे, गड़ागड़ि याय ॥२०८॥
*ना जानि —हम नहीं जानते ; कि —क्या ; खाञा —खाकर ; मत्त —पागल ; हञा —होकर ; नाचे —वह नाचता है ; गाय —गाता है ; हासे —हँसता है ; कान्दे —चिल्लाता है ; पड़े —गिरता है ; उठे —उठता है ; गड़ागड़ि याय —धरती पर लोटने लगता है।*


### अनुवाद
‘‘हमें समझ में नहीं आता कि वह क्या खाता है, जिससे उन्मत्त होकर वह नाचता है, गाता है, कभी हँसता है, रोता है, गिरता है, कूदता है और भूमि पर लोटने लगता है।


## Verse ad/17/209
नगरियाके पागल कैल सदा सङ्कीर्तन ।
रात्रे निद्रा नाहि याइ, करि जागरण ॥२०९॥
*नगरियाके —सारे नागरिक ; पागल —उन्मन्त ; कैल —उसने बना दिये हैं ; सदा —सदा ; सङ्कीर्तन —संकीर्तन ; रात्रे —रात को ; निद्रा —निद्रा ; नाहि याइ —हमें नहीं मिलती ; करि —करते हैं ; जागरण —जागरण।*


### अनुवाद
‘‘‘उसने संकीर्तन करके सारे लोगों को एक तरह से पागल बना दिया है। रात में हम सो नहीं पाते, हम सदा जागते रहते हैं।


## Verse ad/17/210
‘निमाञि’ नाम छाड़ि’ एबे बोलाय ‘गौरहरि’ ।
हिन्दुर धर्म नष्ट कैल पाषण्ड सञ्चारि’ ॥२१०॥
*निमाञि —निमाइ ; नाम —नाम ; छाड़ि’ —छोड़कर ; एबे — अब ; बोलाय —कहलाता है ; गौरहरि —गौरहरि ; हिन्दुर —हिन्दुओं का ; धर्म —धर्म ; नष्ट कैल — खराब किया ; पाषण्ड —अधर्म ; सञ्चारि’ —फैलाकर।*


### अनुवाद
‘‘‘अब उसने अपना निमाइ नाम छोड़कर ‘गौरहरि’ नाम शुरु किया है। उसने हिन्दू धर्म के धार्मिक सिद्धान्तों को नष्ट कर दिया है और अविश्वासियों के अधर्म का सूत्रपात किया है।


## Verse ad/17/211
कृष्णेर कीर्तन करे नीच बाड़ बाड़ ।
एइ पापे नवद्वीप हइबे उजाड़ ॥२११॥
*कृष्णेर —भगवान् कृष्ण का ; कीर्तन —कीर्तन ; करे —करता है ; नीच —निम्न जाति ; बाड़ बाड़ —बार बार ; एइ पापे —इस पाप से ; नवद्वीप —नवद्वीप का सारा नगर ; हइबे —हो जायेगा ; उजाड़ —निर्जन।*


### अनुवाद
‘‘‘अब नीच जाति के लोग भी बारम्बार हरे कृष्ण महामन्त्र का कीर्तन कर रहे हैं। इस पापकर्म के कारण सारा नवद्वीप नगर वीरान हो जायेगा।


## Verse ad/17/212
हिन्दु-शास्त्रे ‘ईश्वर’ नाम——महा-मन्त्र जानि ।
सर्व-लोक शुनिले मन्त्रेर वीर्य हय हानि ॥२१२॥
*हिन्दु-शास्त्रे —हिन्दू शास्त्रों में ; ईश्वर — ईश्वर ; नाम —पवित्र नाम ; महा-मन्त्र —महामंत्र ; जानि —हम जानते हैं ; सर्व-लोक —सब लोग ; शुनिले — यदि वे सुनें ; मन्त्रेर —मंत्र की ; वीर्य —शक्ति ; हय —हो जाती है ; हानि —समाप्त।*


### अनुवाद
‘‘‘हिन्दू शास्त्र के अनुसार ईश्वर का नाम सबसे शक्तिशाली मन्त्र है। यदि हर कोई नाम-संकीर्तन सुनता है, तो मन्त्र की शक्ति जाती रहेगी।


### तात्पर्य
भगवान् के पवित्र नाम के जप में होने वाले अपराधों की सूची में कहा गया है— धर्मव्रतत्यागहुतादिसर्वशुभक्रियासाम्यमपि प्रमाद: — भगवान् के पवित्र नाम के कीर्तन को किसी शुभ धार्मिक अनुष्ठान जैसा मानना अपराध है। भौतिकतावादी दृष्टिकोण से किसी धार्मिक अनुष्ठान को मनाने से सारे संसार के भौतिक लाभ के लिए शुभ वातावरण बनता है। इसलिए भौतिकतावादी लोग सुख से तथा बिना व्यवधान के जीवनयापन करने के लिए धार्मिक नियमों का निर्माण करते हैं , जिससे वे भौतिक कार्यकलापों को सम्पन्न कर सकें। चूँकि वे ईश्वर में विश्वास नहीं करते , अतएव उन्होंने मान रखा है कि ईश्वर निराकार हैं और ईश्वर को मानने के लिये उनके किसी भी रूप की कल्पना की जा सकती है। इसलिए वे देवताओं के विभिन्न रूपों को भगवान् के विविध रूप मानकर उनका आदर करते हैं। वे बह्वीश्वरवादी कहलाते हैं , क्योंकि वे हजारों-हजारों देवताओं के अनुयायी होते हैं। वे अनेक देवताओं के नामों के कीर्तन को शुभ कर्म मानते हैं। अनेक बड़े-बड़े तथाकथित स्वामियों ने पुस्तकें लिखी हैं , जिनमें कहा गया है कि व्यक्ति चाहे तो कोई भी नाम—दुर्गा , काली , शिव , कृष्ण , राम आदि का जप सकता है , क्योंकि समाज के कल्याणमय वातावरण के निर्माण के लिए कोई भी नाम ठीक है। इस प्रकार वे पाषण्डी कहलाते हैं—अविश्वासी या श्रद्धाविहीन असुर।

ऐसे पाषण्डी भगवान् कृष्ण के पवित्र नाम के कीर्तन के वास्तविक महत्त्व को नहीं जानते। ब्राह्मण-कुल में जन्म लेने के कारण व्यर्थ ही गर्वित होने तथा सामाजिक व्यवस्था में उच्च पद होने के कारण वे अन्य जातियों—क्षत्रियों , वैश्यों तथा शूद्रों को—निम्न जातियाँ मानते हैं। उनके अनुसार केवल ब्राह्मण ही कृष्ण के पवित्र नाम का उच्चारण कर सकते हैं , क्योंकि यदि पवित्र नाम का अन्य कोई उच्चारण करता है , तो मंत्र की शक्ति घट जाती है। वे भगवान् कृष्ण के नाम की शक्ति से अनजान होते हैं। बृहन्नारदीय पुराण में कहा गया है:

‘‘ इस कलियुग में आध्यात्मिक प्रगति के लिए भगवान् के पवित्र नाम के अतिरिक्त और कोई विकल्प नहीं है , और कोई विकल्प नहीं है , और कोई विकल्प नहीं है।’’ पाषण्डी लोग यह मानने को तैयार नहीं होते कि कृष्ण के पवित्र नाम की शक्ति इतनी महान् है कि इसके कीर्तन मात्र से मनुष्य का उद्धार हो सकता है , यद्यपि श्रीमद्भागवत (१२.३.५१) में इसकी पुष्टि हुई है— कीर्तनादेव कृष्णस्य मुक्तसङ्ग: परं व्रजेत। विश्व के किसी भी भाग का कोई भी व्यक्ति , जो कृष्ण के पवित्र नाम का कीर्तन करता है , मृत्यु के बाद मुक्त होकर भगवद्धाम जा सकता है। धूर्त पाषण्डी लोग सोचते हैं कि यदि ब्राह्मण के अतिरिक्त अन्य कोई नाम-कीर्तन करता है , तो पवित्र नाम की शक्ति जाती रहेगी। उनके अनुसार पतितात्माओं का उद्धार करने के बदले पवित्र नाम की शक्ति कम हो जाती है। अनेक देवताओं में विश्वास करने के कारण और कृष्ण-नाम के कीर्तन को अन्य मन्त्रों के समान मानने के कारण ये पाषण्डी लोग शास्त्र के वचनों पर विश्वास नहीं करते ( हरेर्नाम हरेर्नाम हरेर्नामैव केवलम् )। किन्तु श्री चैतन्य महाप्रभु ने शिक्षाष्टक में पुष्टि की है— कीर्तनीय: सदा हरि: —मनुष्य को चौबीसों घण्टे भगवन् के पवित्र नाम का कीर्तन करना चाहिए। किन्तु पाषण्डी लोग इतने गिरे हुए हैं और उन्हें ब्राह्मण जाति का होने का इतना मिथ्या गर्व रहता है कि वे यह सोचते हैं कि पवित्र नाम पतितात्माओं का उद्धार नहीं कर सकता , बल्कि निम्न कुल के लोगों द्वारा लगातार कीर्तन किये जाने से हरिनाम की शक्ति कम हो जाती है।

श्लोक २११ में कृष्णेर कीर्तन करे नीच बाड़ बाड़ शब्द महत्त्वपूर्ण हैं और इंगित करते हैं कि कोई भी व्यक्ति कीर्तन आन्दोलन में सम्मिलित हो सकता है। जैसाकि श्रीमद्भागवत ( २.४.१८) में उल्लेख मिलता है— किरात हूणान्ध्र पुलिन्द पुल्कषा आभीरशुम्भा यवना: खसादय:। यह चण्डालों के नामों की सूची है। पाषण्डियों का कहना है कि यदि इन निम्न जाति वालों को कीर्तन करने दिया जाता है , तो उनका प्रभाव बढ़ जाता है। वे नहीं चाहते कि दूसरों में भी आध्यात्मिक गुणों का विकास हो , क्योंकि आध्यात्मिक कार्यों में वे एकाधिकार बनाए हुए हैं और इससे उच्च ब्राह्मण-कुलों में जन्म लेने का उनका झूठा गर्व घटेगा। किन्तु तथाकथित हिन्दुओं तथा ब्राह्मण जाति के सदस्यों के विरोध के बावजूद हम सारे विश्व में कृष्णभावनामृत आन्दोलन का प्रचार , शास्त्रों के आदेशानुसार तथा श्री चैतन्य महाप्रभु की आज्ञा के अनुसार कर रहे हैं। अत: हमें विश्वास है कि इस तरह हम अनेक पतितात्माओं का उद्धार कर रहे हैं और उन्हें भगवद्धाम वापस जाने के पात्र बना रहे हैं।


## Verse ad/17/213
ग्रामेर ठाकुर तुमि, सब तोमार जन ।
निमाइ बोलाइया तारे करह वर्जन ॥२१३॥
*ग्रामेर —इस नगर का ; ठाकुर —बादशाह , शासक ; तुमि —आप ; सब —सब ; तोमार —आपके ; जन —लोग ; निमाइ —निमाइ पण्डित ; बोलाइया —बुलाकर ; तारे —उसको ; करह —करो ; वर्जन —नगर छोड़ने का दण्ड दो।*


### अनुवाद
‘‘‘मान्यवर, आप इस नगर के शासक हैं। चाहे हिन्दू हों या मुसलमान, सभी आपके सरंक्षण में हैं। अतएव आप कृपया निमाइ पण्डित को बुलायें और उससे नगर छोड़ने के लिए कहें।’


### तात्पर्य
ठाकुर शब्द के दो अर्थ हैं। एक अर्थ है ईश्वर या ईश्वरतुल्य पुरुष तथा दूसरा अर्थ है क्षत्रिय। यहाँ पर पाषण्डी ब्राह्मण काजी को नगर का शासक मानकर ठाकुर शब्द से सम्बोधित करते हैं। विभिन्न जातियों के सदस्यों को सम्बोधित करने के लिए भिन्न-भिन्न नाम हैं। यथा ब्राह्मणों को महाराज , क्षत्रियों को ठाकुर , वैश्यों को शेठ अथवा महाजन और शूद्रों को चौधरी कहा जाता है। उत्तर भारत में आज भी यह शिष्टाचार चल रहा है , जहाँ क्षत्रियों को ठाकुर साहब कहा जाता है। इन पाषण्डियों ने जाकर मैजिस्ट्रेट या काजी से यहाँ तक निवेदन किया कि हरिनाम सङ्कीर्तन का सूत्रपात करने के लिए श्री चैतन्य महाप्रभु को नगर से निकाल दिया जाए। सौभाग्यवश हमारा हरे कृष्ण आन्दोलन यूरोप तथा अमरीका जैसे सभ्य देशों में अत्यन्त लोकप्रिय बन चुका है। सामान्यतया हमारे विरुद्ध कोई यह शिकायत नहीं करता कि इन्हें नगर से बाहर निकाल दिया जाए। यद्यपि मेलबोर्न , आस्ट्रेलिया में ऐसा प्रयास वास्तव में हुआ था , किन्तु वह असफल रहा। अतएव हम इस हरे कृष्ण आन्दोलन को न्यूयार्क , लन्दन , पेरिस , टोकियो , सिडनी , मेलबोर्न , आकलेंड जैसे बड़े शहरों में चालू कर रहे हैं और महाप्रभु की कृपा से सारा काम सुचारु रूप से चल रहा है। लोग हरे कृष्ण मन्त्र के कीर्तन के सिद्धान्त को स्वीकार करते हुए प्रसन्न हैं और इसका परिणाम अत्यधिक सन्तोषजनक है।


## Verse ad/17/214
तबे आमि प्रीति-वाक्य कहिल सबारे ।
सबे घरे याह, आमि निषेधिब तारे ॥२१४॥
*तबे —तत्पश्चात् ; आमि —मैंने ; प्रीति-वाक्य —मधुर वचन ; कहिल —कहे ; सबारे —उन सबको ; सबे —आप सब ; घरे —घर लौटकर ; याह —जाओ ; आमि —मैं ; निषेधिब —रोक दूँगा ; तारे —उसको (निमाइ पण्डित को)।*


### अनुवाद
‘‘उनकी शिकायतें सुनने के बाद मैंने मीठी वाणी में उनसे कहा, ‘आप लोग घर जाएँ। मैं अवश्य ही निमाइ पण्डित को इस हरे कृष्ण आन्दोलन को चालू रखने से मना कर दूँगा।’


## Verse ad/17/215
हिन्दुर ईश्वर बड़ येइ नारायण ।
सेइ तुमि हओ,——हेन लय मोर मन ॥२१५॥
*हिन्दुर —हिन्दुओं का ; ईश्वर —ईश्वर ; बड़ —सर्वोच्च ; येइ —जो ; नारायण —भगवान् नारायण ; सेइ —वे ; तुमि —आप ; हओ —हो ; हेन —ऐसा ; लय —समझता है ; मोर —मेरा ; मन —मन।*


### अनुवाद
‘‘मैं जानता हूँ कि नारायण हिन्दुओं के परमेश्वर हैं और मेरी समझ में आप वही नारायण हैं। मैं अपने अन्त:करण में ऐसा अनुभव करता हूँ।’’


## Verse ad/17/216
एत शुनि’ महाप्रभु हासिया हासिया ।
कहिते लागिला किछु काजिरे छुङिया ॥२१६॥
*एत —यह ; शुनि’ —सुनकर ; महाप्रभु —श्री चैतन्य महाप्रभु ; हासिया हासिया —हँसकर ; कहिते —कहने ; लागिला —लगे ; किछु —कुछ ; काजिरे —काजी को ; छुङिया —स्पर्श करके।*


### अनुवाद
काजी को इस प्रकार सुन्दर वचन बोलते हुए सुनकर श्री चैतन्य महाप्रभु ने उसका स्पर्श किया और हँसते हुए इस प्रकार बोले।


## Verse ad/17/217
तोमार मुखे कृष्ण-नाम,——ए बड़ विचित्र ।
पाप-क्षय गेल, हैला परम पवित्र ॥२१७॥
*तोमार मुखे —तुम्हारे मुख में ; कृष्ण-नाम —कृष्ण नाम का कीर्तन ; ए — यह ; बड़ —बहुत ; विचित्र —विचित्र ; पाप-क्षय —पाप-कर्म का निवारण ; गेल —वास्तविकता है ; हैला — हो गये हैं ; परम —परम ; पवित्र —शुद्ध , पवित्र।*


### अनुवाद
‘‘आपके मुख से कृष्ण के पवित्र नाम के उच्चारण ने आश्चर्य कर दिखाया है। इसने आपके सारे पापकर्मों के फलों को निर्मूल कर दिया है। अब आप नितान्त शुद्ध बन गये हैं।


### तात्पर्य
श्री चैतन्य महाप्रभु के मुखारविन्द से संकीर्तन आन्दोलन की शक्ति की पुष्टि यह बतलाती है कि लोग किस प्रकार केवल कृष्ण के पवित्र नाम के कीर्तन से शुद्ध हो सकते हैं। काजी मुसलमान मांसाहारी या म्लेच्छ था , लेकिन उसने अनेक बार कृष्ण के पवित्र नाम का उच्चारण किया , अतएव उसके सारे पापकर्मों के फल दूर हो गये और वह सारे भौतिक कल्मष से शुद्ध हो गया। हमारी समझ में नहीं आता कि आज के पाषण्डी लोग क्यों इसका विरोध करते हैं कि सारे विश्व में कृष्णभावनामृत आन्दोलन के प्रचार से तथा सभी वर्गों के लोगों को वैष्णवता के चरम स्तर तक ले जाने से हिन्दू धर्म का ह्रास हो रहा है। किन्तु ये धूर्त इस कदर हमारा विरोध करते हैं कि उनमें से कुछ यूरोपीय तथा अमरीकी वैष्णवों को विष्णु-मन्दिरों में प्रवेश करने की अनुमति तक नहीं देते। धर्म को भौतिक लाभ के निमित्त मानकर ये तथाकथित हिन्दू अनेक देवताओं की पूजा करके दूषित बन चुके हैं। अगले श्लोक में महाप्रभु काजी की शुद्धि की पुष्टि करते हैं।


## Verse ad/17/218
‘हरि’ ‘कृष्ण’ ‘नारायण’——लैले तिन नाम ।
बड़ भाग्यवान्तुमि, बड़ पुण्यवान् ॥२१८॥
*हरि कृष्ण नारायण —भगवान् हरि , कृष्ण और नारायण के पावन नाम ; लैले —आपने लिये हैं ; तिन —तीन ; नाम —पावन नाम ; बड़ —बहुत ; भाग्यवान् —भाग्यशाली ; तुमि —आप हो ; बड़ —बहुत ; पुण्यवान् —पुण्यशाली।*


### अनुवाद
‘‘चूँकि आपने हरि, कृष्ण तथा नारायण—भगवान् के इन तीन पवित्र नामों का उच्चारण किया है, अतएव आप निस्सन्देह, परम भाग्यशाली और पुण्यात्मा हैं।’’


### तात्पर्य
यहाँ पर परम भगवान् , श्री चैतन्य महाप्रभु पुष्टि करते हैं कि जो भी अपराधरहित होकर ‘‘हरि ,’’ ‘‘ कृष्ण’’ तथा ‘‘नारायण’’ के पवित्र नामों का उच्चारण करता है , वह निश्चय ही परम भाग्यशाली होता है , चाहे वह भारतीय हो या अभारतीय , हिन्दू हो या अहिन्दू और वह तुरन्त अत्यन्त पुण्यात्मा बन जाता है। अतएव हम उन पाषण्डियों के कथनों की परवाह नहीं करते , जो हमारे आन्दोलन द्वारा अन्य शहरों या देशों के सदस्यों को वैष्णव बनाने का विरोध करते हैं। हमें अपने कार्य को शान्तिपूर्ण ढंग से चलाने के लिए महाप्रभु के चरणचिह्नों का अनुगमन करना चाहिए अथवा आवश्यकता पड़े तो ऐसे विरोधियों को मुँह-तोड़ जवाब देना चाहिए।


## Verse ad/17/219
एत शुनि’ काजीर दुइ चक्षे पड़े पानि ।
प्रभुर चरण छुङि’ बले प्रिय-वाणी ॥२१९॥
*एत —यह ; शुनि’ —सुनकर ; काजीर —काजी की ; दुइ —दोनों ; चक्षे —आँखों में ; पड़े —बहने लगे ; पानि —अश्रु ; प्रभुर —महाप्रभु के ; चरण —चरणकमल ; छुङि’ —छूकर ; बले —कहता है ; प्रिय-वाणी —मधुर वाणी।*


### अनुवाद
यह सुनकर काजी की आँखों से आँसू बहने लगे। उसने तुरन्त ही महाप्रभु के चरणकमलों का स्पर्श किया और मीठी वाणी में इस प्रकार कहा।


## Verse ad/17/220
तोमार प्रसादे मोर घुचिल कुमति ।
एइ कृपा कर,——येन तोमाते रहु भक्ति ॥२२०॥
*तोमार प्रसादे —आपकी कृपा से ; मोर —मेरे ; घुचिल —नष्ट हो गये हैं ; कुमति —बुरे विचार ; एइ —यह ; कृपा —कृपा ; कर —कृपया मुझ पर करो ; येन —ताकि ; तोमाते —आप में ; रहु — रह सके ; भक्ति —भक्ति।*


### अनुवाद
‘‘केवल आपकी कृपा से ही मेरे बुरे विचार दूर हो सके हैं। अब मुझ पर कृपा करें, जिससे मेरी भक्ति आप पर स्थिर रहे।’’


## Verse ad/17/221
प्रभु कहे,——एक दान मागिये तोमाय ।
सङ्कीर्तन वाद यैछे नहे नदीयाय ॥२२१॥
*प्रभु कहे —महाप्रभु ने कहा ; एक —एक ; दान —दान ; मागिये —मैं माँगता हूँ ; तोमाय —आपसे ; सङ्कीर्तन —हरे कृष्ण मंत्र का संकीर्तन ; वाद —विरोध ; यैछे —जैसा हो सके ; नहे —नहीं ; नदीयाय —नदिया जिले में।*


### अनुवाद
महाप्रभु ने कहा, ‘‘मैं आपसे एक दान माँगता हूँ। आप वचन दें कि कम-से-कम नदिया जिले में यह संकीर्तन आन्दोलन रोका नहीं जायेगा।’’


## Verse ad/17/222
काजी कहे,——मोर वंशे यत उपजिबे ।
ताहाके ‘तालाक’ दिब,——कीर्तन ना बाधिबे ॥२२२॥
*काजी कहे —काजी ने कहा ; मोर —मेरे ; वंशे —वंश में ; यत —सभी (वंशज) ; उपजिबे —जो जन्म लेंगे ; ताहाके —उनको ; तालाक —गम्भीर चेतावनी ; दिब — मैं दूंगा ; कीर्तन —संकीर्तन आन्दोलन का ; ना —कभी नहीं ; बाधिबे —विरोध करेंगे।*


### अनुवाद
काजी ने कहा, ‘‘भविष्य में मेरे वंश में जितने भी लोग उत्पन्न होंगे, उन्हें मैं यह कड़ी चेतावनी देता हूँ कि कोई भी संकीर्तन आन्दोलन को न रोके।’’


### तात्पर्य
काजी के इस गम्भीर आदेश से आज भी काजी परिवार के वंशज किसी भी दशा में संकीर्तन आन्दोलन का विरोध नहीं करते। यहाँ तक कि पड़ोस में हिन्दू-मुस्लिम दंगों के दौरान भी काजी के वंशजों ने अपने पूर्वजों द्वारा दिये गये आश्वासनों को ईमानदारी से बनाए रखा।


## Verse ad/17/223
शुनि’ प्रभु ‘हरि’ बलि’ उठिला आपनि ।
उठिल वैष्णव सब करि’ हरि-ध्वनि ॥२२३॥
*शुनि’ —सुनकर ; प्रभु —महाप्रभु ; हरि —भगवान् का पावन नाम हरि ; बलि’ —बोलकर ; उठिला — उठे ; आपनि —स्वयं ; उठिल —उठे ; वैष्णव —अन्य भक्त ; सब —सब ; करि’ — करके ; हरि-ध्वनि —पावन नाम ‘‘हरि , हरि’’ की ध्वनि।*


### अनुवाद
यह सुनकर महाप्रभु ‘‘हरि! हरि!’’ कहते हुए उठ खड़े हुए। उनके पीछे पीछे अन्य सारे वैष्णव भी पवित्र नाम की ध्वनि करते हुए खड़े हो गये।


## Verse ad/17/224
कीर्तन करिते प्रभु करिला गमन ।
सङ्गे चलि’ आइसे काजी उल्लसित मन ॥२२४॥
*कीर्तन —कीर्तन ; करिते —करते हुए ; प्रभु — महाप्रभु ने ; करिला —किया ; गमन —प्रस्थान ; सङ्गे —उनका साथ देते हुए ; चलि’ —चलकर ; आइसे — जाता है ; काजी —काजी ; उल्लसित —प्रसन्न होकर ; मन —मन में।*


### अनुवाद
श्री चैतन्य महाप्रभु कीर्तन करने चले गये और काजी भी प्रसन्न मन से उनके साथ गया।


## Verse ad/17/225
काजीरे विदाय दिल शचीर नन्दन ।
नाचिते नाचिते आइला आपन भवन ॥२२५॥
*काजीरे —काजी को ; विदाय —विदाई ; दिल —दी ; शचीर —माता शची के ; नन्दन —पुत्र ने ; नाचिते नाचिते —नाचते नाचते ; आइला —लौट आये ; आपन —अपने ; भवन —घर।*


### अनुवाद
महाप्रभु ने काजी से घर लौट जाने के लिए कहा। उसके बाद शचीमाता के पुत्र महाप्रभु नाचते-नाचते अपने घर आये।


## Verse ad/17/226
एइ मते काजीरे प्रभु करिला प्रसाद ।
इहा येइ शुने तार खण्डे अपराध ॥२२६॥
*एइ मते —इस प्रकार ; काजीरे —काजी पर ; प्रभु —महाप्रभु ने ; करिला —की ; प्रसाद —कृपा ; इहा —यह ; येइ —जो कोई ; शुने —सुनता है ; तार —उसके ; खण्डे —दूर हो जाते हैं ; अपराध —अपराध।*


### अनुवाद
यह घटना काजी तथा उस पर भगवान् की कृपा से सम्बन्धित है। जो भी इसे सुनता है, वह सारे अपराधों से छूट जाता है।


## Verse ad/17/227
एक दिन श्रीवासेर मन्दिरे गोसाञि ।
नित्यानन्द-सङ्गे नृत्य करे दुइ भाइ ॥२२७॥
*एक दिन —एक दिन ; श्रीवासेर —श्रीवास ठाकुर के ; मन्दिरे —घर में ; गोसाञि —भगवान् चैतन्य महाप्रभु ; नित्यानन्द —नित्यानन्द प्रभु ; सङ्गे —के साथ ; नृत्य —नृत्य ; करे —कर रहे थे ; दुइ —दोनों ; भाइ —भाइयों ने।*


### अनुवाद
एक दिन नित्यानन्द प्रभु तथा श्री चैतन्य महाप्रभु दोनों भाई श्रीवास ठाकुर के पवित्र घर में नृत्य कर रहे थे।


## Verse ad/17/228
श्रीवास-पुत्रेर ताहाँ हैल परलोक ।
तबु श्रीवासेर चित्ते ना जन्मिल शोक ॥२२८॥
*श्रीवास —श्रीवास ठाकुर के ; पुत्रेर —पुत्र का ; ताहाँ —वहाँ ; हैल —हो गया ; परलोक —देहान्त ; तबु —फिर भी ; श्रीवासेर —श्रीवास ठाकुर के ; चित्ते —मन में ; ना —नहीं ; जन्मिल —उत्पन्न हुआ ; शोक —शोक।*


### अनुवाद
उस समय एक विपत्ति आ पड़ी—श्रीवास ठाकुर के पुत्र का देहान्त हो गया। फिर भी श्रीवास ठाकुर रंच-भर भी दु:खी नहीं हुए।


## Verse ad/17/229
मृत-पुत्र-मुखे कैल ज्ञानेर कथन ।
आपने दुइ भाइ हैला श्रीवास-नन्दन ॥२२९॥
*मृत-पुत्र —मृत पुत्र के ; मुखे —मुख से ; कैल —की ; ज्ञानेर —ज्ञान की ; कथन —बातचीत ; आपने —व्यक्तिगत रूप से ; दुइ —दोनों ; भाइ —भाई ; हैला —हो गये ; श्रीवास-नन्दन —श्रीवास ठाकुर के पुत्र।*


### अनुवाद
श्री चैतन्य महाप्रभु ने मृत पुत्र से ज्ञान की बातें कहलवाई और तब दोनों भाई स्वयं श्रीवास ठाकुर के पुत्र बन गये।


### तात्पर्य
श्रील भक्तिविनोद ठाकुर ने अपने अमृत-प्रवाह-भाष्य में इस घटना का वर्णन इस प्रकार किया है। एक रात को जब श्री चैतन्य महाप्रभु अपने भक्तों के साथ श्रीवास ठाकुर के घर नृत्य कर रहे थे , तब श्रीवास ठाकुर के एक पुत्र का , जो पहले से बीमार था , देहान्त हो गया। किन्तु श्रीवास ठाकुर इतने धैर्यवान थे कि उन्होंने शोक प्रकट करने के लिए किसी को रोने नहीं दिया , क्योंकि वे नहीं चाहते थे कि उनके घर में चल रहे कीर्तन में किसी प्रकार का व्यवधान पड़े। इस तरह विलाप न किये जाने के कारण कीर्तन चलता रहा। किन्तु जब कीर्तन समाप्त हुआ , तो चैतन्य महाप्रभु इस घटना को भांप गये , अतएव उन्होंने कहा कि , ‘‘ इस घर में अवश्य ही कोई विपत्ति आई है।’’ जब उन्हें श्रीवास ठाकुर के पुत्र के निधन की सूचना दी गई , तो उन्होंने इस प्रकार शोक व्यक्त किया , ‘‘ मुझे यह सूचना पहले क्यों नहीं दी गई ?’’ वे उस स्थान में गये जहाँ मृत पुत्र लेटा था और उससे पूछा , ‘‘ हे बालक , तुम श्रीवास ठाकुर का घर छोड़कर क्यों जा रहे हो ?’’ उस मृत पुत्र ने तुरन्त उत्तर दिया , ‘‘ मैं इस घर में तब तक रहा , जब तक मेरा यहाँ रहना निर्धारित था। अब समय पूरा हो गया है , अतएव मैं आपके निर्देश के अनुसार अन्यत्र जा रहा हूँ। मैं आपका सनातन सेवक , आश्रित जीव हूँ। मुझे आपकी इच्छानुसार ही कर्म करना है। आपकी इच्छा के परे न तो मैं कुछ कर सकता हूँ , न ही मुझ में ऐसी शक्ति है।’’ मृत पुत्र के इन वचनों को सुनकर श्रीवास के सारे परिवार वालों को दिव्य ज्ञान प्राप्त हुआ। फलत: शोक करने का कोई कारण न था। यह दिव्य ज्ञान भगवद्गीता ( २.१३) में वर्णित है— तथा देहान्तरप्राप्तिर्धीरस्तत्र न मुह्यति। मरने पर मनुष्य दूसरा शरीर धारण करता है , अतएव धीर पुरुष शोक नहीं करते। मृत पुत्र तथा महाप्रभु के मध्य इस वार्ता के बाद दाह-संस्कार सम्पन्न किया गया और महाप्रभु ने श्रीवास ठाकुर को आश्वस्त किया , ‘‘ आपने अपना एक पुत्र खोया है , किन्तु नित्यानन्द प्रभु तथा मैं आपके नित्य पुत्र हैं। हम आपका साथ कभी नहीं छोड़ेंगे।’’ यह कृष्ण के साथ दिव्य सम्बन्ध का एक उदाहरण है। कृष्ण के साथ हमारा सम्बन्ध उनके नित्य दास , मित्र , पिता , पुत्र या प्रेमी के रूप में होता है। जब यही सम्बन्ध विकृत रूप में इस भौतिक जगत् में प्रतिबिम्बित होते हैं , तो हम अन्यों के साथ पुत्र , पिता , मित्र , प्रेमी , स्वामी या दास रूप में सम्बन्धित होते हैं। किन्तु ये सारे सम्बन्ध निश्चित अवधि में समाप्त हो जाने वाले होते हैं। किन्तु यदि हम , चैतन्य महाप्रभु की कृपा से , कृष्ण के साथ अपने सम्बन्ध को जाग्रत कर लें , तो हमारा शाश्वत सम्बन्ध कभी नहीं टूटेगा और हमें शोक न करना पड़ेगा।


## Verse ad/17/230
तबे त’ करिला सब भक्ते वर दान ।
उच्छिष्ट दिया नारायणीर करिल सम्मान ॥२३०॥
*तबे —तत्पश्चात् ; त’ —निश्चित रूप से ; करिला —किया ; सब भक्ते —सभी भक्तों को ; वर —आशीर्वाद ; दान —दान ; उच्छिष्ट —शेष बचा भोजन ; दिया —देकर ; नारायणीर —नारायणी का ; करिल —किया ; सम्मान —सम्मान।*


### अनुवाद
तत्पश्चात् महाप्रभु ने अपने सभी भक्तों को वरदान दिया। उन्होंने नारायणी के प्रति विशेष सम्मान प्रकट करते हुए उसे अपना शेष बचा प्रसाद दिया।


### तात्पर्य
नारायणी श्रीवास ठाकुर की भांजी थी और बाद में यही श्रील वृन्दावन दास ठाकुर की माता बनी। इस सन्दर्भ में सहजिया लोग एक द्वेषपूर्ण कथा का उद्धरण देते हैं कि नारायणी श्री चैतन्य महाप्रभु का जूठन खाकर गर्भिणी हुई और वृन्दावन दास ठाकुर का जन्म हुआ। भले ही ये धूर्त सहजिये इस तरह के झूठे वक्तव्य प्रस्तुत करते रहें , किन्तु उन पर किसी को विश्वास नहीं करना चाहिए , क्योंकि वे वैष्णवों के प्रति शत्रुतावश ऐसा करते हैं।


## Verse ad/17/231
श्रीवासेर वस्त्र सिंये दरजी यवन ।
प्रभु तारे निज-रूप कराइल दर्शन ॥२३१॥
*श्रीवासेर —श्रीवास ठाकुर के ; वस्त्र —वस्त्र ; सिंये —सीना ; दरजी —दरजी ; यवन —मांसाहारी ; प्रभु —महाप्रभु ; तारे —उसको ; निज-रूप —अपने निजी रूप का ; कराइल —करवाया ; दर्शन —दर्शन।*


### अनुवाद
एक दर्जी था जो मांसभक्षी था, किन्तु वह श्रीवास ठाकुर के कपड़े सिला करता था। महाप्रभु ने उस पर कृपा करके उसे अपना स्वरूप दिखलाया।


## Verse ad/17/232
‘देखिनु’ ‘देखिनु’ बलि’ हइल पागल ।
प्रेमे नृत्य करे, हैल वैष्णव आगल ॥२३२॥
*देखिनु —मैंने देखा है ; देखिनु —मैंने देखा है ; बलि’ —कहते हुए ; हइल —हो गया ; पागल —उन्मत्त ; प्रेमे —प्रेम के आवेश में ; नृत्य —नृत्य ; करे —करता है ; हैल —हो गया ; वैष्णव —भक्त ; आगल —प्रथम श्रेणी का।*


### अनुवाद
‘‘मैंने देख लिया है! मैंने देख लिया है!’’ कहते हुए तथा भावविभोर होकर पागल की तरह नाचते हुए वह दर्जी उच्च कोटि का वैष्णव बन गया।


### तात्पर्य
श्रीवास ठाकुर के मकान के पास एक मुसलमान दर्जी रहता था , जो परिवार के वस्त्र सिला करता था। एक दिन वह श्री चैतन्य महाप्रभु के नृत्य से अत्यधिक प्रसन्न हुआ। वास्तव में वह मन्त्रमुग्ध हो गया था। महाप्रभु उसके मनोभाव जान गये , अतएव उन्होंने उसे अपना कृष्ण का आदि रूप दिखलाया। तब वह दर्जी यह कह कहकर नाचने लगा , ‘‘ मैंने देख लिया है! मैंने देख लिया है!’’ वह भावविभोर हो गया और महाप्रभु के साथ नाचने लगा। इस तरह वह श्री चैतन्य महाप्रभु के अनुयायियों में एक अग्रणी वैष्णव बन गया।


## Verse ad/17/233
आवेशेते श्रीवासे प्रभु वंशी त’ मागिल ।
श्रीवास कहे,——वंशी तोमार गोपी हरि’ निल ॥२३३॥
*आवेशेते —आवेश में ; श्रीवासे —श्रीवास से ; प्रभु —महाप्रभु ; वंशी —बांसुरी ; त’ —निश्चित रूप से ; मागिल —माँगी ; श्रीवास —श्रीवास ठाकुर ने ; कहे —उत्तर दिया ; वंशी —बांसुरी ; तोमार —आपकी ; गोपी —गोपियाँ ; हरि —चुराकर ; निल —ले गई।*


### अनुवाद
भाव में महाप्रभु ने श्रीवास ठाकुर से अपनी वंशी माँगी, किन्तु श्रीवास ठाकुर ने उत्तर दिया, ‘‘आपकी वंशी तो गोपियों ने चुरा ली है।’’


## Verse ad/17/234
शुनि’ प्रभु ‘बल’ ‘बल’ बलेन आवेशे ।
श्रीवास वर्णेन वृन्दावन-लीला-रसे ॥२३४॥
*शुनि’ —सुनकर ; प्रभु —महाप्रभु ; बल बल —बोलते रहो , बोलते रहो ; बलेन —उन्होंने कहा ; आवेशे —आवेश में ; श्रीवास —श्रीवास ठाकुर ; वर्णेन —वर्णन करते हैं ; वृन्दावन —वृन्दावन की ; लीला-रसे —लीलाओं का दिव्य रस।*


### अनुवाद
यह उत्तर सुनकर महाप्रभु ने आवेश में कहा, ‘‘बोलते चलो! बोलते चलो!’’ इस प्रकार श्रीवास ने श्री वृन्दावन की लीलाओं के दिव्य रस का वर्णन किया।


## Verse ad/17/235
प्रथमेते वृन्दावन-माधुर्य वर्णिल ।
शुनिया प्रभुर चित्ते आनन्द बाड़िल ॥२३५॥
*प्रथमेते —आरम्भ में ; वृन्दावन-माधुर्य —वृन्दावन की मधुर लीलाएँ ; वर्णिल —वर्णन की ; शुनिया —सुनकर ; प्रभुर —महाप्रभु के ; चित्ते —हृदय में ; आनन्द —आनन्द ; बाड़िल —बढ़ गया।*


### अनुवाद
सबसे पहले श्रीवास ठाकुर ने वृन्दावन-लीलाओं की दिव्य मधुरता का वर्णन किया, जिन्हें सुनकर महाप्रभु के चित्त में हर्ष अत्यन्त बढ़ने लगा।


## Verse ad/17/236
तबे ‘बल’ ‘बल’ प्रभु बले वार-वार ।
पुन: पुन: कहे श्रीवास करिया विस्तार ॥२३६॥
*तबे —तत्पश्चात् ; बल बल —बोलते रहो , बोलते रहो ; प्रभु —महाप्रभु ; बले —कहने लगे ; वार-वार —बारम्बार ; पुन: पुन: —बारम्बार ; कहे —कहते हैं ; श्रीवास —श्रीवास ठाकुर ; करिया —करके ; विस्तार —विस्तार।*


### अनुवाद
तत्पश्चात् महाप्रभु ने उनसे बारम्बार कहा, ‘‘बोलते चलो! बोलते चलो!’’ इस तरह श्रीवास ने वृन्दावन की लीलाओं का वर्णन विस्तार से बारम्बार किया।


## Verse ad/17/237
वंशी-वाद्ये गोपी-गणेर वने आकर्षण ।
ताँ-सबार सङ्गे यैछे वन-विहरण ॥२३७॥
*वंशी-वाद्ये —बांसुरी की ध्वनि सुनकर ; गोपी-गणेर —सभी गोपियों का ; वने —वन में ; आकर्षण —आकर्षण ; ताँ-सबार —उन सबके ; सङ्गे —साथ ; यैछे —किस प्रकार ; वन —वन में ; विहरण —विहार।*


### अनुवाद
श्रीवास ठाकुर ने विस्तार से बतलाया कि किस तरह गोपियाँ कृष्ण की वंशी की धुन से वृन्दावन के जंगलों की ओर आकृष्ट हुई थीं और किस तरह वे जंगल में उनके साथ साथ विहार करती थीं।


## Verse ad/17/238
ताहि मध्ये छय-ऋतु लीलार वर्णन ।
मधु-पान, रासोत्सव, जल-केलि कथन ॥२३८॥
*ताहि मध्ये —उस दौरान ; छय-ऋतु —छ: ऋतुएँ ; लीलार —लीलाओं का ; वर्णन —वर्णन ; मधु-पान —शहद का पान ; रास-उत्सव —रासलीला का नृत्य ; जल-केलि —यमुना में तैरना ; कथन —वर्णन।*


### अनुवाद
श्रीवास पण्डित ने छह ऋतुओं में की गई सारी लीलाओं का वर्णन किया। उन्होंने मधु-पान करने, रास नृत्य रचाने, यमुना में तैरने तथा अन्य ऐसी घटनाओं का वर्णन किया।


## Verse ad/17/239
‘बल’ ‘बल’ बले प्रभु शुनिते उल्लास ।
श्रीवास कहेन तबे रास रसेर विलास ॥२३९॥
*बल बल —बोलते रहो , बोलते रहो ; बले —कहा ; प्रभु —महाप्रभु ; शुनिते —सुनकर ; उल्लास —बहुत प्रसन्न होकर ; श्रीवास —श्रीवास ठाकुर ; कहेन —कहते हैं ; तबे —तब ; रास —रास नृत्य ; रसेर —दिव्य रस से युक्त ; विलास —लीलाएँ।*


### अनुवाद
जब महाप्रभु ने अत्यन्त हर्षित होकर सुनते हुए कहा, ‘‘कहते चलो! कहते चलो!’’ तब श्रीवास ठाकुर ने रासलीला का वर्णन किया, जो दिव्य रस से भरपूर है।


## Verse ad/17/240
कहिते, शुनिते ऐछे प्रात:-काल हैल ।
प्रभु श्रीवासेरे तोषि’ आलिङ्गन कैल ॥२४०॥
*कहिते —कहकर ; शुनिते —सुनकर ; ऐछे —उस प्रकार ; प्रात:-काल —सुबह ; हैल —हो गई ; प्रभु —श्री चैतन्य महाप्रभु ; श्रीवासेरे —श्रीवास ठाकुर को ; तोषि’ —सन्तुष्ट करके ; आलिङ्गन —आलिंगन ; कैल —किया।*


### अनुवाद
इस तरह महाप्रभु को कहते-कहते और श्रीवास ठाकुर को सुनाते-सुनाते प्रात:काल हो गया, तो महाप्रभु ने श्रीवास ठाकुर का आलिंगन करके उन्हें तुष्ट किया।


## Verse ad/17/241
तबे आचार्येर घरे कैल कृष्ण-लीला ।
रुक्‍मिणी-स्वरूप प्रभु आपने हइला ॥२४१॥
*तबे —तत्पश्चात् ; आचार्येर —श्री चन्द्रशेखर आचार्य ; घरे —घर में ; कैल —किया ; कृष्ण-लीला —भगवान् कृष्ण की लीलाएँ ; रुक्‍मिणी —रुक्‍मिणी का ; स्वरूप —स्वरूप ; प्रभु —महाप्रभु ; आपने —स्वयं ; हइला —बने।*


### अनुवाद
तत्पश्चात् श्री चन्द्रशेखर आचार्य के घर में कृष्ण की लीलाओं का नाटकीय अभिनय हुआ। स्वयं महाप्रभु ने कृष्ण की मुख्य पटरानी रुक्मिणी का अभिनय किया।


## Verse ad/17/242
कभु दुर्गा, लक्ष्मी हय, कभु वा चिच्छक्ति ।
खाटे वसि’ भक्त-गणे दिला प्रेम-भक्ति ॥२४२॥
*कभु —कभी-कभी ; दुर्गा —दुर्गा देवी की भूमिका ; लक्ष्मी —लक्ष्मी देवी ; हय —बनते ; कभु —कभी-कभी ; वा —अथवा ; चित्-शक्ति —आध्यात्मिक शक्ति ; खाटे —खाट पर ; वसि’ —बैठकर ; भक्त-गणे —भक्तों को ; दिला —दिया ; प्रेम-भक्ति —प्रेमाभक्ति।*


### अनुवाद
महाप्रभु कभी देवी दुर्गा का अभिनय करते, कभी लक्ष्मी, या मुख्य शक्ति योगमाया का। पलंग पर बैठकर उन्होंने सारे उपस्थित भक्तों को भगवत्प्रेम प्रदान किया।


## Verse ad/17/243
एक-दिन महाप्रभुर नृत्य-अवसाने ।
एक ब्राह्मणी आसि’ धरिल चरणे ॥२४३॥
*एक-दिन —एक दिन ; महाप्रभुर —श्री चैतन्य महाप्रभु ; नृत्य-अवसाने —नृत्य के अन्त में ; एक —एक ; ब्राह्मणी —ब्राह्मणी ने ; आसि’ —आकर ; धरिल —पकड़ लिए ; चरणे —उनके चरणकमल।*


### अनुवाद
एक दिन जब महाप्रभु ने अपना नृत्य समाप्त किया, तभी एक स्त्री, किसी ब्राह्मण की पत्नी, वहाँ आई और उसने महाप्रभु के चरणकमल पकड़ लिए।


## Verse ad/17/244
चरणेर धूलि सेइ लय वार वार ।
देखिया प्रभुर दु:ख हइल अपार ॥२४४॥
*चरणेर —उनके चरणकमल की ; धूलि —रज , धूलि ; सेइ —वह महिला ; लय —लेती है ; वार वार —बारम्बार ; देखिया —यह देखकर ; प्रभुर —महाप्रभु को ; दु:ख —दु:ख ; हइल —हो गया ; अपार —असीम।*


### अनुवाद
ज्योंही वह स्त्री बारम्बार उनके चरणों की धूल लेने लगी, महाप्रभु को अपार दु:ख हुआ।


### तात्पर्य
किसी महापुरुष के चरणकमलों को पकड़ना उस व्यक्ति के लिए निश्चित ही अच्छा होता है , जो धूल लेता है , किन्तु श्री चैतन्य महाप्रभु के दु:ख का यह उदाहरण संकेत है कि वैष्णव को चाहिए कि किसी को अपने चरणों की धूल न लेने दे।

जो व्यक्ति किसी महापुरुष के चरणकमलों की धूल लेता है , वह अपने पाप उस महापुरुष को दे देता है। जब तक वह व्यक्ति जिसकी धूली ली गई हो , वह अत्यन्त बलशाली न हो , तो धूल लेने वाले व्यक्ति के पापों को उसे सहना पड़ता है। अतएव सामान्यतया ऐसा नहीं होने देना चाहिए। कभी - कभी बड़ी-बड़ी सभाओं में लोग हमारे चरण छूकर वही लाभ लेना चाहते हैं। इसी कारण से हमें कभी-कभी कोई रोग सहना पड़ता है। जहाँ तक सम्भव हो , किसी बाहरी व्यक्ति को अपने पाँव की धूल नहीं लेने देना चाहिए। श्री चैतन्य महाप्रभु ने अपने उदाहरण से इसे दिखलाया है , जैसाकि अगले श्लोक में बतलाया गया है।


## Verse ad/17/245
सेइ-क्षणे धाञा प्रभु गङ्गाते पड़िल ।
नित्यानन्द-हरिदास धरि’ उठाइल ॥२४५॥
*सेइ-क्षणे —तत्क्षण ; धाञा —दौड़कर ; प्रभु —महाप्रभु ; गङ्गाते —गंगा जल में ; पड़िल —डुबकी लगाई ; नित्यानन्द —नित्यानन्द प्रभु ; हरिदास —हरिदास ठाकुर ने ; धरि’ — उनको पकड़कर ; उठाइल —उनको उठाया।*


### अनुवाद
वे तुरन्त ही दौड़े-दौड़े गंगा नदी में गये और उस स्त्री के पापफलों को दूर करने के लिए नदी में कूद पड़े। नित्यानन्द प्रभु तथा हरिदास ठाकुर ने उन्हें पकड़कर नदी से निकाला।


### तात्पर्य
श्री चैतन्य महाप्रभु स्वयं ईश्वर हैं , किन्तु वे एक उपदेशक की भूमिका निभा रहे थे। प्रत्येक उपदेशक (प्रचारक) को यह जान लेना चाहिए कि भले ही वैष्णव के पाँव छूना तथा धूल धारण करना उस व्यक्ति के लिए शुभ है , जो धूल ग्रहण करता है , किन्तु वह उस व्यक्ति के लिए शुभ नहीं होता जो धूल लेने देता है। जहाँ तक सम्भव हो इस प्रथा से बचना चाहिए। केवल दीक्षित शिष्यों को इसका लाभ उठाने की अनुमति दी जानी चाहिए , अन्यों को नहीं। जो पापकर्मों से ग्रस्त हैं , उनसे सामान्यतया बचना चाहिए।


## Verse ad/17/246
विजय आचार्येर घरे से रात्रे रहिला ।
प्रात:-काले भक्त सबे घरे लञा गेला ॥२४६॥
*विजय —विजय नामक ; आचार्येर —आचार्य के ; घरे —घर पर ; से —उस ; रात्रे —रात को ; रहिला —रहे ; प्रात:-काले —प्रात: काल ; भक्त —भक्त ; सबे —सभी ; घरे —घर ; लञा —लेकर ; गेला —गये।*


### अनुवाद
उस रात महाप्रभु विजय आचार्य के घर पर रुके। प्रात:काल महाप्रभु अपने भक्तों को साथ लेकर घर लौट आये।


## Verse ad/17/247
एक-दिन गोपी-भावे गृहेते वसिया ।
‘गोपी’ ‘गोपी’ नाम लय विषण्ण हञा ॥२४७॥
*एक-दिन —एक दिन ; गोपी-भावे —गोपियों के भाव में ; गृहेते —घर पर ; वसिया —बैठे बैठे ; गोपी गोपी —गोपी गोपी ; नाम —नाम ; लय —जप रहे थे ; विषण्ण —उदास ; हञा —होकर।*


### अनुवाद
एक दिन महाप्रभु गोपियों के भाव में अपने घर बैठे हुए थे। वे विरह से अत्यन्त खिन्न होकर ‘‘गोपी! गोपी!’’ पुकार रहे थे।


## Verse ad/17/248
एक पड़ुया आइल प्रभुके देखिते ।
‘गोपी’ ‘गोपी’ नाम शुनि’ लागिल बलिते ॥२४८॥
*एक पड़ुया —एक विद्यार्थी ; आइल — वहाँ आया ; प्रभुके —महाप्रभु को ; देखिते —मिलने ; गोपी गोपी —गोपी गोपी ; नाम —नाम ; शुनि’ — सुनकर ; लागिल —लगा ; बलिते —कहने।*


### अनुवाद
महाप्रभु का दर्शन करने आया हुआ एक विद्यार्थी चकित था कि वे ‘‘गोपी! गोपी!’’ पुकार रहे हैं। अतएव वह इस प्रकार बोला।


## Verse ad/17/249
कृष्ण-नाम ना लओ केने, कृष्ण-नाम——धन्य ।
‘गोपी’ ‘गोपी’ बलिले वा किबा हय पुण्य ॥२४९॥
*कृष्ण-नाम —भगवान् कृष्ण का पावन नाम ; ना —नहीं ; लओ —आप लेते हो ; केने —क्यों ; कृष्ण-नाम —भगवान् कृष्ण का पावन नाम ; धन्य —धन्य ; गोपी गोपी —गोपी गोपी नाम ; बलिले —कहने पर ; वा —अथवा ; किबा —क्या ; हय —है ; पुण्य —पुण्य।*


### अनुवाद
‘‘आप भगवान् कृष्ण के यशस्वी एवं पवित्र नाम का उच्चारण करने के बदले ‘गोपी, गोपी’ क्यों पुकार रहे हैं? आप ऐसा करने से कौन-सा पुण्य प्राप्त करेंगे?’’


### तात्पर्य
कहा गया है— वैष्णवेर क्रिया मुद्रा विज्ञेह ना बुझय — शुद्ध भक्त के कार्यों को कोई नहीं समझ सकता। वह विद्यार्थी या नया भक्त सम्भवतया यह नहीं समझ पाया कि श्री चैतन्य महाप्रभु गोपियों का नाम क्यों ले रहे हैं , न ही उसे ‘गोपी’ ‘गोपी’ पुकारने की शक्ति के विषय में प्रश्न करना चाहिए था। नये विद्यार्थी को कृष्ण के पवित्र नाम के उच्चारण की निष्ठा पर पूरा-पूरा विश्वास था , किन्तु ऐसी मनोवृत्ति भी अपराधयुक्त है। धर्मव्रतत्यागहुतादिसर्वशुभक्रिया साम्यमपि प्रमाद: — पुण्यफल प्राप्त करने के बदले में कृष्ण-नाम का उच्चारण करना अपराध है। यह उस विद्यार्थी को पता नहीं था। इसीलिए उसने अबोध भाव से पूछा , ‘‘ गोपी का नाम जपने में कौन-सा पुण्य है ?’’ वह जानता न था कि पुण्य या पाप का प्रश्न ही नहीं उठता। कृष्ण या गोपी के पवित्र नाम का कीर्तन प्रेम-व्यापार के दिव्य स्तर पर होता है। चूँकि वह ऐसे दिव्य कार्यों को समझने में समर्थ नहीं था , इसीलिए उसका प्रश्न केवल धृष्टता थी। अतएव श्री चैतन्य महाप्रभु उस पर अत्यन्त क्रुद्ध हुए और इस प्रकार बोले।


## Verse ad/17/250
शुनि’ प्रभु क्रोधे कैल कृष्णे दोषोद्गार ।
ठेङ्गा लञा उठिला प्रभु पड़ुया मारिबार ॥२५०॥
*शुनि’ —सुनकर ; प्रभु —महाप्रभु ; क्रोधे —क्रोध में ; कैल —किया ; कृष्णे —भगवान् कृष्ण को ; दोष-उद्गार —बहुत से दोष लगाए ; ठेङ्गा —छड़ी ; लञा —लेकर ; उठिला —उठे ; प्रभु —महाप्रभु ; पड़ुया —विद्यार्थी को ; मारिबार —मारने के लिए।*


### अनुवाद
मूर्ख विद्यार्थी की बात सुनकर महाप्रभु बहुत क्रुद्ध हुए और उन्होंने अनेक प्रकार से भगवान् कृष्ण को फटकार लगाई। फिर वे लाठी उठाकर उस विद्यार्थी को मारने उठे।


### तात्पर्य
श्रीमद्भागवत में उल्लेख है कि जब उद्धव गोपियों के लिए विशेषतया राधारानी के लिए कृष्ण का सन्देश लेकर आये , तो सभी गोपियों ने , विशेषकर श्रीमती राधारानी ने कृष्ण की अनेक प्रकार से भर्त्सना की। किन्तु ऐसी भर्त्सनाएँ उस प्रगाढ़ प्रेम-प्रवृत्ति को दर्शाती हैं , जिन्हें सामान्य व्यक्ति नहीं समझ सकते। जब उस मूर्ख विद्यार्थी ने श्री चैतन्य महाप्रभु से प्रश्न पूछा , तो भगवान् चैतन्य ने इसी तरह कृष्ण को भी प्रेमाधिक्य के कारण फटकारा। जब श्री चैतन्य महाप्रभु गोपियों के आवेश में थे और उस विद्यार्थी ने श्रीकृष्ण के पक्ष का समर्थन किया , तो महाप्रभु अत्यधिक क्रुद्ध हुए। उनके क्रोध को देखकर वह मूर्ख , सामान्य नास्तिक स्मार्त ब्राह्मण विद्यार्थी महाप्रभु को ठीक से समझ नहीं पाया। अतएव वह तथा उसकी टोली के विद्यार्थी उलटकर महाप्रभु पर प्रहार करने वाले थे। इस घटना के बाद श्री चैतन्य महाप्रभु ने संन्यास लेने का निश्चय किया , जिससे लोग उन्हें सामान्य गृहस्थ समझकर उनके प्रति अपराध न करें , क्योंकि आज भी भारत में आम तौर पर संन्यासी का आदर किया जाता है।


## Verse ad/17/251
भये पलाय पड़ुया, प्रभु पाछे पाछे धाय ।
आस्ते व्यस्ते भक्त-गण प्रभुरे रहाय ॥२५१॥
*भये —भय के कारण ; पलाय —भाग गया ; पड़ुया —विद्यार्थी ; प्रभु —महाप्रभु ; पाछे पाछे — पीछे पीछे ; धाय —दौड़े ; आस्ते व्यस्ते —किसी न किसी प्रकार ; भक्त-गण —सभी भक्तों ने ; प्रभुरे —महाप्रभु को ; रहाय — रोका।*


### अनुवाद
वह विद्यार्थी डर के मारे भागा, तो महाप्रभु उसके पीछे दौड़ने लगे। किन्तु भक्तों ने किसी तरह उन्हें रोका।


## Verse ad/17/252
प्रभुरे शान्त करि’ आनिल निज घरे ।
पड़ुया पलाया गेल पड़ुया-सभारे ॥२५२॥
*प्रभुरे —महाप्रभु को ; शान्त करि’ —शान्त करके ; आनिल —लाये ; निज — उनके ; घरे —घर में ; पड़ुया —विद्यार्थी ; पलाया —भागकर ; गेल —गया ; पड़ुया — विद्यार्थियों के ; सभारे —दल में।*


### अनुवाद
भक्तों ने महाप्रभु को शान्त किया और उन्हें घर ले आये। वह विद्यार्थी भागकर अन्य विद्यार्थियों की टोली में गया।


## Verse ad/17/253
पड़ुया सहस्र याहाँ पड़े एक-ठाञि ।
प्रभुर वृत्तान्त द्विज कहे ताहाँ याइ ॥२५३॥
*पड़ुया —विद्यार्थी ; सहस्र —एक हजार ; याहाँ —जहाँ ; पड़े —पढ़ते हैं ; एक-थाञि —एक स्थान पर ; प्रभुर —महाप्रभु की ; वृत्तान्त —घटना ; द्विज —ब्राह्मण ; कहे —सुनाई ; ताहाँ —वहाँ ; याइ —जाकर।*


### अनुवाद
वह ब्राह्मण विद्यार्थी भागकर वहाँ गया, जहाँ एक हजार विद्यार्थी एकसाथ पढ़ रहे थे। वहाँ उसने उनसे इस घटना का वर्णन किया।


### तात्पर्य
इस श्लोक में द्विज शब्द आया है , जो इसका सूचक है कि वह विद्यार्थी ब्राह्मण था। वास्तव में उन दिनों केवल ब्राह्मण जाति के सदस्य ही वैदिक साहित्य के विद्यार्थी होते थे। विद्याध्ययन विशेषतया ब्राह्मणों के लिए था। पहले क्षत्रियों , वैश्यों या शूद्रों के लिए विद्याध्ययन का प्रश्न ही नहीं था। क्षत्रिय युद्ध-कला सीखते थे और वैश्य अपने पिता या अन्य व्यापारी से व्यापार सीखते थे। उन्हें वेद पढ़ने से कोई मतलब न था। किन्तु आजकल सभी लोग पाठशाला जाते हैं और सबको एक ही तरह की शिक्षा दी जाती है , यद्यपि वे यह नहीं जानते कि परिणाम क्या होगा। किन्तु परिणाम अत्यन्त असन्तोषजनक होता है , जैसाकि हमने विशेष रूप से पाश्चात्य देशों में देखा है। संयुक्त राज्य में बड़े-बड़े शिक्षा-संस्थान हैं , जहाँ हर एक को शिक्षा प्राप्त करने की छूट है , किन्तु परिणाम यह है कि अधिकांश विद्यार्थी हिप्पी जैसे बन रहे हैं।

उच्च शिक्षा हर एक के लिए नहीं है। ऐसे चुने हुए लोगों को ही उच्च शिक्षा ग्रहण करने की अनुमति दी जानी चाहिए , जो ब्राह्मण संस्कृति में प्रशिक्षित हों। शैक्षिक संस्थानों का उद्देश्य टेक्नालाजी की शिक्षा देना नहीं होना चाहिए , क्योंकि टेक्नालाजी में शिक्षित लोगों को शिक्षित नहीं कहा जा सकता। मशीनों के बारे में जानने वाला ( टेक्नालाजीस्ट ) तो शूद्र है , केवल वेदों का अध्ययन करने वाला ही विद्वान ( पण्डित ) कहा जा सकता है। ब्राह्मण का कर्तव्य यह है कि वह वैदिक साहित्य का पण्डित बने और अन्य ब्राह्मणों को वैदिक ज्ञान की शिक्षा दे। हम अपने कृष्णभावनामृत आन्दोलन में अपने विद्यार्थियों को योग्य ब्राह्मण तथा वैष्णव बनने के लिए ही शिक्षा देते हैं। डल्लास स्थित हमारे स्कूल में विद्यार्थी अंग्रेजी तथा संस्कृत सीखते हैं और इन्हीं दो भाषाओं के द्वारा वे हमारी सारी पुस्तकें यथा श्रीमद्भागवत , भगवद्गीता यथारूप तथा भक्तिरसामृतसिन्धु पढ़ रहे हैं। हर विद्यार्थी को मशीनों का ज्ञान देना भूल है। ऐसे विद्यार्थियों का एक समूह होना चाहिए जो ब्राह्मण बनें। वैदिक साहित्य का अध्ययन करने वाले ब्राह्मणों के बिना , मानव-समाज में पूर्णतया अराजकता मची रहेगी।


## Verse ad/17/254
शुनि’ क्रोध कैल सब पड़ुयार गण ।
सबे मेलि’ करे तबे प्रभुर निन्दन ॥२५४॥
*शुनि’ —सुनकर ; क्रोध — क्रुद्ध ; कैल —हो गये ; सब —सब ; पड़ुयार —विद्यार्थियों का ; गण —दल , समूह ; सबे —सबने ; मेलि’ —इकट्ठे होकर ; करे —की ; तबे —तब ; प्रभुर —महाप्रभु की ; निन्दन —निन्दा।*


### अनुवाद
यह घटना सुनकर सारे विद्यार्थी अत्यधिक क्रुद्ध हो गये और एकजुट होकर महाप्रभु की आलोचना करने लगे।


## Verse ad/17/255
सब देश भ्रष्ट कैल एकला निमाञि ।
ब्राह्मण मारिते चाहे, धर्म-भय नाइ ॥२५५॥
*सब —सब ; देश —देश ; भ्रष्ट —भ्रष्ट ; कैल —कर दिया ; एकला —अकेले ; निमाञि —निमाइ पण्डित ; ब्राह्मण —जाति से ब्राह्मण ; मारिते —मारना ; चाहे —वह चाहता है ; धर्म —धार्मिक सिद्धान्त का ; भय —भय ; नाइ —नहीं है।*


### अनुवाद
उन्होंने आरोप लगाया, ‘‘अकेले निमाइ पण्डित ने ही सारा देश भ्रष्ट कर दिया है। वह कुलीन ब्राह्मण को आघात पहुँचाना चाहता है। उसे धार्मिक सिद्धान्तों से कोई भय नहीं रहा।


### तात्पर्य
उन दिनों भी जात-ब्राह्मणों को बड़ा अभिमान था। वे शिक्षक या गुरु द्वारा दिये गये दण्ड को भी स्वीकार करने के लिए तैयार नहीं होते थे।


## Verse ad/17/256
पुन: यदि ऐछे करे मारिब ताहरे ।
कोन् वा मानुष हय, कि करिते पारे ॥२५६॥
*पुन: —पुन: ; यदि —यदि ; ऐछे —इस प्रकार ; करे —वह करता है ; मारिब —हम मारेंगे ; ताहरे —उसको ; कोन् —कौन ; वा —अथवा ; मानुष —मनुष्य ; हय —है ; कि —क्या ; करिते —कर ; पारे —वह सकता है।*


### अनुवाद
‘‘यदि वह फिर से ऐसा निर्मम कार्य करता है, तो हम अवश्य ही बदला लेंगे और उसे मारेंगे। वह कौन सा ऐसा महत्त्वपूर्ण व्यक्ति है कि हमें ऐसा करने से रोक सकता है?’’


## Verse ad/17/257
प्रभुर निन्दाय सबार बुद्धि हैल नाश ।
सुपठित विद्या कारओ ना हय प्रकाश ॥२५७॥
*प्रभुर —महाप्रभु की ; निन्दाय —निन्दा करके ; सबार —सबकी ; बुद्धि —बुद्धि ; हैल —हो गई ; नाश —नष्ट ; सु-पठित —अच्छी प्रकार से पढ़े हुए ; विद्या —विद्या ; कारओ —प्रत्येक का ; ना —नहीं ; हय —होता ; प्रकाश —प्रकट।*


### अनुवाद
जब सारे विद्यार्थियों ने श्री चैतन्य महाप्रभु की निन्दा करते हुए ऐसा निश्चय किया, तब उनकी बुद्धि भ्रष्ट हो गई। यद्यपि वे सभी विद्वान थे, किन्तु इस अपराध के कारण उनमें ज्ञान का सार प्रकट नहीं हो रहा था।


### तात्पर्य
भगवद्गीता में कहा गया है— माययापहृतज्ञाना आसुरं भावमाश्रित: — जब कोई व्यक्ति नास्तिक मनोवृत्ति अपनाकर भगवान् का शत्रु बन जाता है , तो भले ही वह विद्वान क्यों न हो , उसमें ज्ञान का सार प्रकट नहीं होता। दूसरे शब्दों में , उसके ज्ञान को भगवान् की भ्रामक शक्ति माया हर लेती है। इस के सम्बन्ध में श्रील भक्तिसिद्धान्त सरस्वती ठाकुर ने श्वेताश्वतर उपनिषद् ( ६.२३) के निम्नलिखित मन्त्र का प्रमाण दिया है:

इस श्लोक का तात्पर्य यह है कि जो व्यक्ति पूर्ण पुरुषोत्तम भगवान् विष्णु में दृढ़ निष्ठा रखता है और इसी तरह बिना किसी निम्न स्वार्थ के गुरु को समर्पित रहता है , उसे वैदिक ज्ञान का सार प्राप्त होता है। ऐसे भक्त के हृदय में वैदिक ज्ञान का वास्तविक सार प्रकट होता है। यह सार पूर्ण पुरुषोत्तम भगवान् की शरणागति ही है ( वेदैश्च सर्वैरहमेव वेद्य: )। जो पूरी तरह गुरु तथा परमेश्वर का शरणागत हो जाता है , उसे ही वैदिक ज्ञान का सार प्राप्त होता है और किसी को नहीं। श्री प्रह्लाद महाराज ने श्रीमद्भागवत (७.५.२४) में इसी सिद्धान्त पर बल दिया है:

‘‘ जो व्यक्ति भगवान् की सेवा में इन नौ सिद्धान्तों (श्रवण , कीर्तन , स्मरण आदि) को लगाता है , उसे ही महान् विद्वान पण्डित समझना चाहिए। उसने वैदिक साहित्य को अच्छी तरह आत्मसात कर लिया है , क्योंकि वैदिक साहित्य के अध्ययन का लक्ष्य भगवान् श्रीकृष्ण की सर्वश्रेष्ठता को समझना है।’’ श्रीधर स्वामी अपनी टीका में पुष्टि करते हैं कि सर्वप्रथम गुरु की शरण में जाना चाहिए , तभी भक्ति की क्रिया विकसित होगी। यह सही नहीं है कि केवल वही जो परिश्रम से अध्ययन करता है , वह भक्त बन सकता है। किन्तु यदि गुरु तथा पूर्ण पुरुषोत्तम भगवान् पर किसी की पूर्ण श्रद्धा है , तो चाहे वह बिल्कुल अनपढ़ क्यों न हो , वह वेदों का असली ज्ञान प्राप्त करके आध्यात्मिक जीवन को प्राप्त करता है। महाराज खट्वांग के उदाहरण से इसकी पुष्टि होती है। जो शरणागत हो जाता है , उसे वेदों का अच्छा ज्ञाता मान लिया जाता है। जो शरणागति की इस वैदिक विधि को अपनाता है , वह भक्ति सीख लेता है और निश्चित रूप से सफल होता है। किन्तु जो बहुत अभिमानी होता है , वह न तो गुरु की शरण में जाने में समर्थ होता है , न ही पूर्ण पुरुषोत्तम भगवान् की। इस तरह वह किसी वैदिक साहित्य के सार को नहीं समझ सकता। श्रीमद्भागवत (११.११.१८) की घोषणा है:

‘‘ यदि कोई वैदिक साहित्य में निपुण है , किन्तु भगवान् विष्णु का भक्त नहीं है , तो उसका श्रम उसी प्रकार व्यर्थ है , जिस प्रकार बिना दूध की गाय को पालना।’’

जो व्यक्ति शरणागति विधि का अनुगमन नहीं करता , किन्तु केवल शैक्षिक जीवन में रुचि रखता है , वह कोई उन्नति नहीं कर सकता। उसका लाभ केवल व्यर्थ का श्रम मात्र है। यदि कोई वेदों के अध्ययन में पटु है , किन्तु गुरु अथवा भगवान् विष्णु की शरण में नहीं जाता , तो उसका ज्ञान-अनुशीलन समय तथा श्रम का अपव्यय मात्र है।


## Verse ad/17/258
तथापि दाम्भिक पड़ुया नम्र नाहि हय ।
याहाँ ताहाँ प्रभुर निन्दा हासि’ से करय ॥२५८॥
*तथापि —तथापि ; दाम्भिक — अभिमानी ; पड़ुया —विद्यार्थी ; नम्र —विनीत ; नाहि —नहीं ; हय —हुए ; याहाँ — कहीं भी ; ताहाँ —हर जगह ; प्रभुर —महाप्रभु की ; निन्दा —निन्दा ; हासि’ —हँसकर ; से — वे ; करय —करते हैं।*


### अनुवाद
किन्तु दम्भी विद्यार्थी विनीत नहीं हुए। उल्टे वे इस घटना की चर्चा कहीं भी और सर्वत्र करते रहे। वे हँसी-हँसी में महाप्रभु की आलोचना करते रहे।


## Verse ad/17/259
सर्व-ज्ञ गोसाञि जानि’ सबार दुर्गति ।
घरे वसि’ चिन्ते ता’-सबार अव्याहति ॥२५९॥
*सर्व-ज्ञ —सब कुछ जानने वाले ; गोसाञि —भगवान् चैतन्य महाप्रभु ; जानि’ —जानकर ; सबार —उन सबको ; दुर्गति —दुर्गति , दुर्व्यवहार ; घरे —घर पर ; वसि’ —बैठकर ; चिन्ते — विचार करते हैं ; ता’ —उन ; सबार —सबका ; अव्याहति —बचाव का तरीका।*


### अनुवाद
सर्वज्ञ होने के नाते श्री चैतन्य महाप्रभु इन विद्यार्थियों की दुर्गति समझ गये। फलत: वे घर पर ही बैठकर उनको उबारने पर विचार करने लगे।


## Verse ad/17/260
यत अध्यापक, आर ताँर शिष्य-गण ।
धर्मी, कर्मी, तपो-निष्ठ, निन्दक, दुर्जन ॥२६०॥
*यत —सब ; अध्यापक —अध्यापक ; आर —और ; ताँर —उनके ; शिष्य-गण —शिष्यगण ; धर्मी —धार्मिक अनुष्ठानों के अनुयायी ; कर्मी —सकाम कर्मी ; तप:-निष्ठ —तपस्या करने वाले ; निन्दक —निन्दा करने वाला ; दुर्जन —दुर्जन।*


### अनुवाद
महाप्रभु ने सोचा, ‘‘सारे तथाकथित अध्यापक तथा विज्ञानी एवं उनके विद्यार्थी धर्म के नियमों, सकाम कर्मों तथा तपस्या का पालन करते हैं, फिर भी वे साथ-साथ निन्दक एवं धूर्त होते हैं।


### तात्पर्य
यहाँ पर उन भौतिकतावादियों का चित्रण हुआ है , जिन्हें भक्ति का कोई ज्ञान नहीं है। वे कितने ही धार्मिक , नियमानुसार कर्म करने वाले तथा तपस्या करने वाले क्यों न हों , किन्तु यदि वे पूर्ण पुरुषोत्तम भगवान् की निन्दा करते हैं , तो वे धूर्त ही हैं। इसकी पुष्टि हरिभक्तिसुधोदय ( ३.११) में हुई है।

भगवद्भक्ति के ज्ञान के बिना देशभक्ति , सकाम कर्म , राजनीतिक या सामाजिक कर्म , विज्ञान या दर्शन सारे के सारे मात्र किसी मृत शरीर को सुशोभित करने वाले कीमती वस्त्रों के समान हैं। ऐसे सिद्धान्तों के चिपके रहने वालों का एकमात्र अपराध यही है कि वे भक्त नहीं हैं ; वे सदैव भगवान् तथा उनके भक्तों की निन्दा करते हैं।


## Verse ad/17/261
एइ सब मोर निन्दा-अपराध हैते ।
आमि ना लओयाइले भक्ति, ना पारे लइते ॥२६१॥
*एइ सब —वे सब ; मोर —मेरी ; निन्दा —निन्दा ; अपराध —अपराध ; हैते — से ; आमि —मैं ; ना —नहीं ; लओयाइले —यदि नहीं करवाता ; भक्ति —भक्ति ; ना — नहीं ; पारे —सकता ; लइते —लेना।*


### अनुवाद
‘‘यदि मैं इन्हें भक्ति के लिए प्रेरित न करूँ, तो निन्दा अपराध करने के कारण इनमें से कोई भी भक्ति ग्रहण न कर सकेगा।


## Verse ad/17/262
निस्तारिते आइलाम आमि, हैल विपरीत ।
ए-सब दुर्जनेर कैछे हइबेक हित ॥२६२॥
*निस्तारिते —उद्धार करने के लिए ; आइलाम —आया हूँ ; आमि —मैं ; हैल —हो गया है ; विपरीत —विपरीत ; ए-सब —ये सब ; दुर्जनेर —दुर्जनों का ; कैछे —कैसे ; हइबेक —होगा ; हित —लाभ।*


### अनुवाद
‘‘मैं समस्त पतितों का उद्धार करने आया हूँ, किन्तु अभी तो इसके ठीक विपरीत घटना घटी। इन धूर्तों का किस तरह उद्धार हो सकता है? ये किस तरह लाभान्वित हो सकते हैं?


## Verse ad/17/263
आमाके प्रणति करे, हय पाप-क्षय ।
तबे से इहारे भक्ति लओयाइले लय ॥२६३॥
*आमाके —मुझे ; प्रणति —प्रणाम ; करे —वे करते हैं ; हय —हो जाता है ; पाप-क्षय —पापफल नष्ट ; तबे —तब ; से —वे ; इहारे —उनको ; भक्ति —भक्ति ; लओयाइले —यदि प्रेरित करूँ ; लय —लेंगे।*


### अनुवाद
‘‘यदि ये धूर्त मुझे नमस्कार करें, तो इनके सारे पापों के फल विनष्ट हो जाएँ। फिर यदि मैं इन्हें प्रेरित करूँ, तो ये भक्ति करने लगेंगे।


## Verse ad/17/264
मोरे निन्दा करे ये, ना करे नमस्कार ।
ए-सब जीवेरे अवश्य करिब उद्धार ॥२६४॥
*मोरे —मेरी ; निन्दा करे —निन्दा करते हैं ; ये —जो कोई ; ना —नहीं ; करे — करते ; नमस्कार —नमस्कार ; ए-सब —ये सब ; जीवेरे —जीवों का ; अवश्य —अवश्य ; करिब — मैं करूँगा ; उद्धार —उद्धार।*


### अनुवाद
‘‘मुझे इन सभी पतितों का अवश्य ही उद्धार करना चाहिए, जो मेरी निन्दा करते हैं और मुझे नमस्कार नहीं करते।


## Verse ad/17/265
अतएव अवश्य आमि सन्न्यास करिब ।
सन्न्यासि-बुद्ध्ये मोरे प्रणत हइब ॥२६५॥
*अतएव —अतएव ; अवश्य —अवश्य ; आमि —मैं ; सन्न्यास —संन्यास ; करिब —स्वीकार करूँगा ; सन्न्यासि-बुद्ध्ये —मुझे संन्यासी जानकर ; मोरे —मुझे ; प्रणत —प्रणाम ; हइब —वे करेंगे।*


### अनुवाद
‘‘मैं संन्यास आश्रम स्वीकार करूँगा, क्योंकि इस प्रकार लोग मुझे संन्यासी जानकर नमस्कार करेंगे।


### तात्पर्य
सामाजिक व्यवस्था के वर्णाश्रम संस्थान के सदस्यों (ब्राह्मण , क्षत्रिय , वैश्य तथा शूद्र) में ब्राह्मण को अग्रणी माना जाता है , क्योंकि वह अन्य समस्त वर्णों का शिक्षक और गुरु होता है। इसी प्रकार आध्यात्मिक आश्रमों (ब्रह्मचर्य , गृहस्थ , वानप्रस्थ तथा संन्यास) में से संन्यास आश्रम अत्यन्त उच्च है। अतएव संन्यासी समस्त वर्णों और आश्रमों का गुरु होता है और यह अपेक्षा की जाती है कि ब्राह्मण भी संन्यासी को नमस्कार करेगा। किन्तु दुर्भाग्यवश जात-ब्राह्मण वैष्णव संन्यासी को नमस्कार नहीं करते। वे इतने अभिमानी होते हैं कि भारतीय संन्यासियों तक को नमस्कार नहीं करते , यूरोपीय तथा अमरीकी संन्यासियों की तो बात दूर रही। किन्तु श्री चैतन्य महाप्रभु आशा करते थे कि जो जाति से ब्राह्मण हैं , वे भी संन्यासी को नमस्कार करेंगे , क्योंकि ५०० वर्ष पूर्व परिचित अथवा अपरिचित किसी भी संन्यासी को तुरन्त नमस्कार करने की सामाजिक प्रथा थी।

कृष्णभावनामृत आन्दोलन के संन्यासी प्रामाणिक हैं। कृष्णभावनामृत आन्दोलन के सारे अनुयायियों की नियमपूर्वक दीक्षा हुई है। जैसाकि सनातन गोस्वामी ने हरिभक्ति-विलास में आदेश दिया है— तथा दीक्षा विधानेन द्विजत्वं जायते नृणाम् — दीक्षा-विधि से कोई भी व्यक्ति ब्राह्मण बन सकता है। अत: हमारे कृष्णभावनामृत आन्दोलन के विद्यार्थी प्रारम्भ में भक्तों के साथ रहने के लिए राजी होते हैं और धीरे-धीरे वे अवैध सम्बन्ध , जुआ , मांसाहार तथा नशा—इन चार वर्जित कार्यों को त्याग देते हैं , और आध्यात्मिक जीवन के कार्यों में आगे बढ़ते हैं। जब कोई अनुयायी इन निषेधों का नियमित रूप से पालन करने लगता है , तो उसे प्रथम दीक्षा ( हरिनाम ) दी जाती है और वह हररोज कम से कम सोलह माला का जप करता है। फिर छ: मास या एक साल बाद उसकी दुबारा दीक्षा होती है और नियमित यज्ञ तथा अनुष्ठान के साथ उसे जनेऊ पहनाया जाता है। कुछ समय बाद जब वह और प्रगति कर लेता है और इस भौतिक जगत् का परित्याग करने के लिए राजी हो जाता है , तब उसे संन्यास दिलाया जाता है। उस समय उसे स्वामी या गोस्वामी की पदवी दी जाती है , जिसका अर्थ यह है कि वह ‘‘इन्द्रियों का स्वामी है।’’ भारत में दुर्भाग्यवश भ्रष्ट तथाकथित ब्राह्मण न तो उनका सम्मान करते हैं , न ही उन्हें प्रामाणिक संन्यासी के रूप में स्वीकार करते हैं। श्री चैतन्य महाप्रभु को आशा थी कि तथाकथित ब्राह्मण ऐसे वैष्णव संन्यासियों का सम्मान करेंगे। जो हो , वे चाहे उनका सम्मान करें या नहीं , उन्हें प्रामाणिक संन्यासी मानें या नहीं , शास्त्रों में ऐसे अवज्ञाकारी तथाकथित ब्राह्मणों के लिए दण्ड-विधान है। शास्त्रों का आदेश है:

‘‘ जो पूर्ण पुरुषोत्तम भगवान् को या मन्दिर में उनके अर्चाविग्रह को या त्रिदण्डी संन्यासी को नमस्कार नहीं करता , उसे प्रायश्चित्त करना आवश्यक है।’’ यदि कोई ऐसे संन्यासी को नमस्कार नहीं करता , तो प्रायश्चित्त स्वरूप उसे एक दिन का उपवास करना निर्दिष्ट है।


## Verse ad/17/266
प्रणतिते ह’बे इहार अपराध क्षय ।
निर्मल हृदये भक्ति कराइब उदय ॥२६६॥
*प्रणतिते —प्रणाम करने से ; ह’बे —होगा ; इहार —इन अपराधियों के ; अपराध —अपराध ; क्षय —नष्ट ; निर्मल —निर्मल ; हृदये —हृदय में ; भक्ति —भक्ति ; कराइब —मैं कराऊँगा ; उदय —जाग्रत।*


### अनुवाद
‘‘नमस्कार करने से उनके सारे पाप कर्मों के फल दूर हो जायेंगे। फिर मेरी कृपा से उनके शुद्ध हृदयों में भक्ति जाग्रत होगी।


### तात्पर्य
वैदिक आदेशों के अनुसार केवल ब्राह्मण को संन्यास दिया जा सकता है। शंकर सम्प्रदाय ( एकदण्ड संन्यास सम्प्रदाय ) केवल जो जाति से ब्राह्मण है , उनको संन्यास प्रदान करता है , किन्तु वैष्णव-विधि में हरि-भक्ति-विलास की नियमित दीक्षा-विधि के अनुसार उसे भी ब्राह्मण बनाया जा सकता है , जो ब्राह्मण-कुल में उत्पन्न न हुआ हो ( तथा दीक्षा विधानेन द्विजत्वम् जायते नृणाम् ) । विश्व के किसी भी भाग से किसी भी व्यक्ति को दीक्षा की निर्दिष्ट प्रक्रिया से ब्राह्मण बनाया जा सकता है और जब वह नशा , अवैध सम्बन्ध , मांसाहार तथा जुए से विरत रहकर ब्राह्मण-आचरण करता है , तो उसे संन्यास प्रदान किया जा सकता है। विश्वभर में प्रचार करने वाले कृष्णभावनामृत आन्दोलन के सारे संन्यासी नियमित ब्राह्मण संन्यासी हैं। अतएव तथाकथित ब्राह्मण जाति में उत्पन्न लोगों को उनको नमस्कार करने में आपत्ति नहीं करनी चाहिए। महाप्रभु ने जिस प्रकार के नमस्कार की संस्तुति की है , उस तरह से नमस्कार करने से उनके अपराध कम होंगे और स्वत: उनमें स्वाभाविक भक्ति-भाव का उदय होगा। जैसाकि कहा गया है— नित्यसिद्ध कृष्णप्रेम साध्य कभु नय — कृष्ण-प्रेम शुद्ध हृदय में ही उदय हो सकता है। हम जितना अधिक संन्यासियों को—विशेषकर वैष्णव संन्यासियों को—नमस्कार करेंगे , उतने ही हमारे अपराध कम होंगे और हमारे हृदय शुद्ध बनेंगे। केवल शुद्ध हृदय में कृष्ण-प्रेम का उदय हो सकता है। यही श्री चैतन्य महाप्रभु के सम्प्रदाय कृष्णभावनामृत आन्दोलन की विधि है।


## Verse ad/17/267
ए-सब पाषण्डीर तबे हइबे निस्तार ।
आर कोन उपाय नाहि, एइ युक्ति सार ॥२६७॥
*ए-सब —ये सब ; पाषण्डीर —असुरों का ; तबे —तब ; हइबे —होगा ; निस्तार —उद्धार ; आर —अन्य विकल्प ; कोन —कुछ ; उपाय —उपाय ; नाहि —नहीं है ; एइ —इस ; युक्ति —युक्ति का ; सार —सार।*


### अनुवाद
‘‘इस संसार के सारे श्रद्धाविहीन धूर्तों (पाखण्डियों) का उद्धार इसी विधि से हो सकता है। दूसरा कोई विकल्प नहीं है। तर्क का सार यही है।’’


## Verse ad/17/268
एइ दृढ़ युक्ति करि’ प्रभु आछे घरे ।
केशव भारती आइला नदीया-नगरे ॥२६८॥
*एइ —यह ; दृढ़ —दृढ़ ; युक्ति —विचार ; करि’ —करके ; प्रभु —महाप्रभु ; आछे — थे ; घरे —घर में ; केशव भारती —केशव भारती ; आइला —आये ; नदीया-नगरे —नदिया नगर में।*


### अनुवाद
इस दृढ़ निष्कर्ष पर पहुँचने के बाद महाप्रभु घर पर ही रहे। इसी समय केशव भारती नदिया नगरी में पधारे।


## Verse ad/17/269
प्रभु ताँरे नमस्करि’ कैल निमन्त्रण ।
भिक्षा कराइया ताँरे कैल निवेदन ॥२६९॥
*प्रभु —महाप्रभु ; ताँरे —उन्हें ; नमस्करि’ —नमस्कार करने के बाद ; कैल —किया ; निमन्त्रण —निमंत्रण ; भिक्षा —भिक्षा ; कराइया —देकर ; ताँरे —उनको ; कैल —किया ; निवेदन —अपना निवेदन।*


### अनुवाद
महाप्रभु ने उनको सादर नमस्कार किया और उन्हें अपने घर पर आमंत्रित किया। उन्हें अच्छी तरह से भोजन कराने के बाद महाप्रभु ने उनसे निवेदन किया।


### तात्पर्य
वैदिक समाज की प्रथा के अनुसार जब कोई अपरिचित संन्यासी किसी गाँव या नगर में आता है , तब कोई न कोई व्यक्ति उसे अपने घर प्रसाद लेने के लिए आमन्त्रित करता है। सामान्यतया संन्यासी ब्राह्मण के घर में प्रसाद ग्रहण करते हैं , क्योंकि ब्राह्मण नारायण शिला अथवा शालग्राम शिला की पूजा करता है , अतएव वहाँ पर ऐसा प्रसाद मिलता है , जिसे संन्यासी ग्रहण कर सके। केशव भारती ने श्री चैतन्य महाप्रभु का आमन्त्रण स्वीकार कर लिया। अतएव महाप्रभु को सुअवसर प्राप्त हुआ कि उनसे संन्यास लेने की अपनी इच्छा बतला सकें।


## Verse ad/17/270
तुमि त’ ईश्वर बट,——साक्षात्नारायण ।
कृपा करि’ कर मोर संसार मोचन ॥२७०॥
*तुमि —आप ; त’ —अवश्य ; ईश्वर —भगवान् ; बट —हो ; साक्षात् —साक्षात् ; नारायण —परम भगवान् नारायण ; कृपा करि’ —कृपा करके ; कर —करो ; मोर —मेरे ; संसार —भौतिक जीवन का ; मोचन —उद्धार।*


### अनुवाद
‘‘हे महाशय, आप साक्षात् नारायण हैं। अतएव मुझ पर कृपा करें। कृपया मेरा इस भवबन्धन से उद्धार करें।’’


## Verse ad/17/271
भारती कहेन,——तुमि ईश्वर, अन्तर्यामी ।
ये कराह, से करिब,——स्वतन्त्र नहि आमि ॥२७१॥
*भारती कहेन —केशव भारती ने उत्तर दिया ; तुमि —आप ; ईश्वर —ईश्वर ; अन्तर्यमी —अन्तर्यामी ; ये —जो कुछ ; कराह — आप करवाते हो ; से —वह ; करिब —मैं करूँगा ; स्वतन्त्र —स्वतंत्र ; नहि —नहीं ; आमि — मैं।*


### अनुवाद
केशव भारती ने महाप्रभु को उत्तर दिया, ‘‘आप परम ईश्वर, परमात्मा हैं। मैं वहीं करूँगा जो आप मुझसे करायेंगे। मैं आपसे स्वतन्त्र नहीं हूँ।’’


## Verse ad/17/272
एत बलि’ भारती गोसाञि काटोयाते गेला ।
महाप्रभु ताहा याइ’ सन्न्यास करिला ॥२७२॥
*एत बलि’ —यह कहकर ; भारती —केशव भारती ; गोसाञि —गुरु ; काटोयाते —कटवा ग्राम ; गेला —चले गये ; महाप्रभु —चैतन्य महाप्रभु ने ; तहा —वहाँ ; याइ —जाकर ; सन्न्यास —संन्यास ; करिला —स्वीकार किया।*


### अनुवाद
यह कहकर गुरु केशव भारती अपने गाँव कटवा वापस चले गये। श्री चैतन्य महाप्रभु ने वहाँ जाकर संन्यास ग्रहण कर लिया।


### तात्पर्य
चौबीस वर्ष की आयु पूरी होने पर और शुक्ल पक्ष समाप्त होने पर श्री चैतन्य महाप्रभु ने नवद्वीप छोड़ा और निदयार घाट नामक स्थान पर गंगा नदी पार की। तब वे कण्टक नगर या काटोया (कटवा) पहुँचे , जहाँ उन्होंने शांकर विधि से एकदण्ड-संन्यास स्वीकार किया। चूँकि केशव भारती शंकर सम्प्रदाय के थे , अतएव वे चैतन्य महाप्रभु को वैष्णव संन्यास नहीं प्रदान कर सके , जिसके सदस्य त्रिदण्ड धारण करते हैं।

महाप्रभु के संन्यास समारोह के विभिन्न कार्यों में चन्द्रशेखर आचार्य ने उनकी सहायता की। श्री चैतन्य महाप्रभु के आदेश से पूरे दिन कीर्तन चला और दिन डूबते ही महाप्रभु ने अपने बाल कटवा डाले। अगले दिन वे नियमित एकदण्डी-संन्यासी बन गये। उस दिन से उनका नाम श्रीकृष्ण चैतन्य पड़ गया। इसके पूर्व वे निमाइ पण्डित नाम से विख्यात थे। संन्यास ग्रहण करके श्री चैतन्य महाप्रभु ने सारे राढ़ देश की यात्रा की। यह वह प्रदेश है जहाँ गंगा नदी नहीं बहती। केशव भारती कुछ दूर तक उनके साथ गये।


## Verse ad/17/273
सङ्गे नित्यानन्द, चन्द्रशेखर आचार्य ।
मुकुन्द-दत्त,——एइ तिन कैल सर्व कार्य ॥२७३॥
*सङ्गे —उनके साथ ; नित्यानन्द —नित्यानन्द प्रभु ; चन्द्रशेखर आचार्य —चन्द्रशेखर आचार्य ; मुकुन्द-दत्त —मुकुन्द दत्त ; एइ तिन —ये तीन ; कैल —किया ; सर्व —सब ; कार्य —आवश्यक कार्यकलाप।*


### अनुवाद
जब श्री चैतन्य महाप्रभु ने संन्यास ग्रहण किया, तब सारे आवश्यक कार्य सम्पन्न करने के लिए उनके साथ तीन व्यक्ति थे—नित्यानन्द प्रभु, चन्द्रशेखर आचार्य तथा मुकुन्द दत्त।


## Verse ad/17/274
एइ आदि-लीलार कैल सूत्र गणन ।
विस्तारि वर्णिला इहा दास वृन्दावन ॥२७४॥
*एइ —यह ; आदि-लीलार —आदि लीला का (चैतन्य महाप्रभु की लीलाओं का प्रथम भाग) ; कैल —किया ; सूत्र —रूपरेखा ; गणन — गिनती ; विस्तारि —विस्तार से ; वर्णिला —वर्णन किया ; इहा —यह ; दास वृन्दावन —वृन्दावन दास ठाकुर।*


### अनुवाद
इस तरह मैंने आदिलीला की घटनाओं का संक्षेप में वर्णन किया है। श्रील वृन्दावन दास ठाकुर ने इनका विस्तृत वर्णन (चैतन्य-भागवत में) किया है।


## Verse ad/17/275
यशोदा-नन्दन हैला शचीर नन्दन ।
चतुर्विध भक्त-भाव करे आस्वादन ॥२७५॥
*यशोदा-नन्दन —माता यशोदा के पुत्र ; हैला —हो गये ; शचीर —माता शची के ; नन्दन —पुत्र ; चतु:-विध — चार प्रकार के ; भक्त-भाव —भक्ति भाव ; करे —करते हैं ; आस्वादन —आस्वादन।*


### अनुवाद
पूर्ण पुरुषोत्तम भगवान् जो माता यशोदा के पुत्र रूप में प्रकट हुए थे, वे ही अब माता शची के पुत्र रूप में प्रकट हुए हैं और चार प्रकार के भक्ति भावों का आस्वादन कर रहे हैं।


### तात्पर्य
भगवान् के प्रति चार प्रकार के भक्ति भाव हैं—दास्य , सख्य , वात्सल्य तथा माधुर्य। शान्त रस में भक्ति की तटस्थ अवस्था है , क्योंकि इसमें कोई क्रिया नहीं होती। किन्तु शान्त रस से भी बढ़कर दास्य , सख्य , वात्सल्य तथा माधुर्य रस हैं , जो उच्चतर से उच्चतर स्तर तक भक्ति के क्रमिक विकास को प्रदर्शित करते हैं।


## Verse ad/17/276
स्व-माधुर्य राधा-प्रेम-रस आस्वादिते ।
राधा-भाव अङ्गी करियाछे भाल-मते ॥२७६॥
*स्व-माधुर्य —निज माधुर्य प्रेम ; राधा-प्रेम-रस —राधारानी और कृष्ण का प्रेम व्यापार ; आस्वादिते —आस्वादन करने के लिए ; राधा-भाव —श्रीमती राधारानी का मनोभाव ; अङ्गी करियाछे —उन्होंने स्वीकार किया ; भाल-मते —बहुत अच्छी तरह से।*


### अनुवाद
कृष्ण के प्रति श्रीमती राधारानी के प्रेम के रस का आस्वादन करने तथा कृष्णरूप आनन्द के आगार को समझने के लिए ही स्वयं कृष्ण ने श्री चैतन्य महाप्रभु के रूप में राधारानी के भाव को अंगीकार किया।


### तात्पर्य
इस सम्बन्ध में श्रील भक्तिसिद्धान्त सरस्वती ठाकुर अपने अनुभाष्य में लिखते हैं , ‘‘ श्री गौरसुन्दर श्रीमती राधारानी के भाव के साथ स्वयं साक्षात् कृष्ण हैं। श्री चैतन्य महाप्रभु ने कभी भी गोपीभाव नहीं त्यागा। वे सदैव कृष्ण के अधीनस्थ होने के भाव में रहे और उन्होंने कभी भी किसी सामान्य स्त्री के साथ माधुर्य रस का अनुकरण करते हुए भोक्ता की भूमिका स्वीकार नहीं की , जैसाकि सामान्यतया सहजिये करते हैं। उन्होंने कभी भी अपने आपको लम्पट की स्थिति में नहीं रखा। सहजिया सम्प्रदाय के सदस्य जैसे कामुक भौतिकतावादी स्त्रियों के पीछे , यहाँ तक कि परस्त्रियों के पीछे दीवाने रहते हैं। किन्तु जब वे अपनी वासनामयी क्रियाओं को श्री चैतन्य महाप्रभु पर थोपने लगते हैं , तो वे स्वरूप दामोदर तथा श्रील वृन्दावन दास ठाकुर के प्रति अपराधी बनते हैं। श्री चैतन्य भागवत आदि खण्ड के अध्याय १५ में कहा गया है:

श्री चैतन्य महाप्रभु ने कभी भी परस्त्री से परिहास तक नहीं किया। ज्योंही वे किसी स्त्री को आते देखते , वे तुरन्त इतना स्थान छोड़ देते कि बिना बात किये वह आसानी से चली जाए। वे स्त्री-संगति के विषय में अत्यन्त कठोर थे। किन्तु सहजिये अपने आपको श्री चैतन्य महाप्रभु के अनुगामी बताते हैं , यद्यपि वे स्त्रियों के साथ कामवासना में निमग्न रहते हैं। अपनी युवावस्था में चैतन्य महाप्रभु सबके साथ अत्यन्त विनोदी थे , किन्तु उन्होंने कभी किसी स्त्री के साथ परिहास नहीं किया। न ही अपने इस अवतार में उन्होंने किसी स्त्री के बारे में बातें भी कीं। गौरांगनागरी दल को श्री चैतन्य महाप्रभु या वृन्दावन दास ठाकुर की स्वीकृति प्राप्त नहीं है। श्री चैतन्य महाप्रभु की सभी प्रकार से स्तुति तो करनी चाहिए , किन्तु उन्हें गौरांगनागर के रूप में पूजने से सभी तरह से बचना चाहिए। श्री चैतन्य महाप्रभु के निजी आचरण से तथा श्री वृन्दावन दास ठाकुर द्वारा रचित श्लोकों से गौरांगनागरियों की कामवासनाओं का पूरी तरह निराकरण होता है।’’


## Verse ad/17/277
गोपी-भाव याते प्रभु धरियाछे एकान्त ।
व्रजेन्द्र-नन्दने माने आपनार कान्त ॥२७७॥
*गोपी-भाव —गोपियों का भाव ; याते —जिसमें ; प्रभु —महाप्रभु ने ; धरियाछे —स्वीकार किया ; एकान्त —पूरी तरह ; व्रजेन्द्र-नन्दने —भगवान् कृष्ण ; माने —वे मानते हैं ; आपनार —अपना ; कान्त —प्रेमी।*


### अनुवाद
श्री चैतन्य महाप्रभु ने उन गोपियों का भाव स्वीकार किया, जो व्रजेन्द्रनन्दन श्रीकृष्ण को अपने प्रियतम के रूप में मानती हैं।


## Verse ad/17/278
गोपिका-भावेर एइ सुदृढ़ निश्चय ।
व्रजेन्द्र-नन्दन विना अन्यत्र ना हय ॥२७८॥
*गोपिका-भावेर —गोपियों के आनन्द भाव का ; एइ —यह ; सुदृढ़ —सुदृढ़ ; निश्चय —निश्चय ; व्रजेन्द्र-नन्दन —भगवान् श्रीकृष्ण ; विना —बिना ; अन्यत्र —और कोई भी , कहीं और ; ना —नहीं ; हय —सम्भव नहीं है।*


### अनुवाद
यह सुदृढ़ निष्कर्ष निकलता है कि गोपिकाओं का भाव केवल कृष्ण के ही साथ सम्भव है, किसी अन्य के साथ नहीं।


## Verse ad/17/279
श्यामसुन्दर, शिखिपिच्छ-गुञ्जा-विभूषण ।
गोप-वेश, त्रि-भङ्गिम, मुरली-वदन ॥२७९॥
*श्याम-सुन्दर —भगवान् कृष्ण जिसका वर्ण श्याम है ; शिखि-पिच्छ —सिर पर मोरपंख के साथ ; गुञ्जा —गुंजा (छोटे बेर या सीपियों) की माला ; विभूषण —विभूषण ; गोप-वेश —गोप वेश में ; त्रि-भङ्गिम —तीन स्थानों पर मुड़ा हुआ ; मुरली-वदन —अपने मुख पर बांसुरी लगाये हुए।*


### अनुवाद
उनका रंग श्यामल है, सिर पर मोरपंख है, गुन्जा माला है और ग्वालों जैसी वेशभूषा है। उनका शरीर तीन स्थानों से मुड़ा है और वे होंठो पर बांसुरी रखे हुए हैं।


## Verse ad/17/280
इहा छाड़ि’ कृष्ण यदि हय अन्याकार ।
गोपिकार भाव नाहि याय निकट ताहार ॥२८०॥
*इहा —यह ; छाड़ि’ —छोड़कर ; कृष्ण —कृष्ण ; यदि —यदि ; हय —धारण करते हैं ; अन्य-आकार —अन्य रूप ; गोपिकार —गोपियों का ; भाव —भावावेश ; नाहि —नहीं ; याय —जाग्रत होता ; निकट —निकट ; ताहार —वह (रूप)।*


### अनुवाद
यदि भगवान् कृष्ण अपने इस आदि रूप को छोड़कर कोई अन्य विष्णु-रूप धारण करते हैं, तो उनके निकट जाने पर भी गोपियों में भाव जाग्रत नहीं होता।


## Verse ad/17/281
गोपीनां पशुपेन्द्र-नन्दन-जुषो भावस्य कस्तां कृती
विज्ञातुं क्षमते दुरूह-पदवी-सञ्चारिण: प्रक्रियाम् ।
आविष्कुर्वति वैष्णवीमपि तनुं तस्मिन्भुजैर्जिष्णुभिर्
यासां हन्त चतुर्भिरद्भुत-रुचिं रागोदय: कुञ्चति ॥२८१॥
*गोपीनाम् —गोपियों का ; पशुप-इन्द्र-नन्दन-जुष: —व्रजराज महाराज नन्द के पुत्र की सेवा का ; भावस्य —भावावेश ; क: — क्या ; ताम् —वह ; कृती —विद्वान पुरुष ; विज्ञातुम् —समझने के लिए ; क्षमते —सक्षम है ; दुरूह — समझना अत्यन्त कठिन ; पदवी —पदवी ; सञ्चारिण: —जो उकसाता है ; प्रक्रियाम् —कार्यकलाप ; आविष्कुर्वति —वह प्रकट करता है ; वैष्णवीम् — विष्णु का ; अपि —अवश्य ; तनुम् —शरीर ; तस्मिन् —उसमें ; भुजै: —भुजाओं सहित ; जिष्णुभि: — अत्यन्त सुन्दर ; यासाम् —जिनका (गोपियों का) ; हन्त —हाय ; चतुर्भि: —चार ; अद्भुत —अद्भुत ; रुचिम् — सुन्दर ; राग-उदय: —प्रेम भावनाओं का संचार ; कुञ्चति —कुंठित होती है।*


### अनुवाद
‘‘एक बार भगवान् श्रीकृष्ण ने खेल-खेल में चार विजयी हाथों वाले तथा अत्यन्त सुन्दर स्वरूप वाले नारायण का रूप प्रकट किया। किन्तु इस उत्कृष्ट रूप को देखकर गोपियों की ऊर्मिपूर्ण भावनाएँ संकुचित हो गईं। अतएव विद्वान व्यक्ति भी उन गोपियों के भावों को नहीं समझ सकते, जो नन्द महाराज के पुत्र भगवान् कृष्ण के मूल स्वरूप पर केन्द्रित हैं। कृष्ण के परम रस में गोपियों के अद्भुत भाव आध्यात्मिक जीवन में सबसे बड़ा रहस्य हैं।’’


### तात्पर्य
यह उद्धरण श्रील रूप गोस्वामी-कृत ललित माधव ( ६.५४) से लिया गया है।


## Verse ad/17/282
वसन्त-काले रास-लीला करे गोवर्धने ।
अन्तर्धान कैला सङ्केत करि’ राधा-सने ॥२८२॥
*वसन्त-काले —वसन्त ऋतु में ; रास-लीला —रासलीला ; करे —करते हैं ; गोवर्धने —गोवर्धन पर्वत के निकट ; अन्तर्धान —अन्तर्धान ; कैला —हो गये ; सङ्केत —दिखाने ; करि’ —करके ; राधा-सने —राधा के संग।*


### अनुवाद
वसन्त ऋतु में जब रासनृत्य चल रहा था, तो कृष्ण सहसा घटनास्थल से यह दिखाने के लिए अन्तर्धान हो गये कि वे श्रीमती राधारानी के साथ एकान्त वास चाहते हैं।


## Verse ad/17/283
निभृत-निकुञ्जे वसि’ देखे राधार बाट ।
अन्वेषिते आइला ताहाँ गोपिकार ठाट ॥२८३॥
*निभृत —अकेले ; निकुञ्जे —झाड़ी में ; वसि’ —बैठकर ; देखे —देखते हुए ; राधार —श्रीमती राधारानी की ; बाट —गुजरना , निकट से जाना ; अन्वेषिते —खोजते हुए ; आइला —आई ; ताहाँ —वहाँ ; गोपिकार — गोपियों का ; ठाट —सैन्य-दल।*


### अनुवाद
कृष्ण एकान्त कुंज में बैठे प्रतीक्षा कर रहे थे कि श्रीमती राधारानी उधर से गुजरें। किन्तु तभी गोपियाँ वहाँ आ पहुँची, जैसे कि कोई खोजी सैन्य दल हो।


## Verse ad/17/284
दूर हैते कृष्णे देखि’ बले गोपी-गण ।
‘‘एइ देख कुञ्जेर भितर व्रजेन्द्र-नन्दन’’ ॥२८४॥
*दूर हैते —दूर से ; कृष्णे —कृष्ण को ; देखि’ —देखकर ; बले —कहा ; गोपी-गण —सभी गोपियों ने ; एइ देख —देखो ; कुञ्जेर —कुंज के ; भितर —भीतर ; व्रजेन्द्र-नन्दन —नन्द महाराज के पुत्र।*


### अनुवाद
दूर से कृष्ण को देखकर गोपियों ने कहा, ‘‘जरा देखो न! ये रहे कुंज के भीतर नन्द महाराज के पुत्र कृष्ण।’’


## Verse ad/17/285
गोपी-गण देखि’ कृष्णेर हइल साध्वस ।
लुकाइते नारिल, भये हैला विवश ॥२८५॥
*गोपी-गण —सभी गोपियाँ ; देखि’ —देखकर ; कृष्णेर —कृष्ण का ; हइल —वहाँ थे ; साध्वस —कुछ संवेदनात्मक भाव ; लुकाइते —छुपने के लिए ; नारिल —अक्षम थे ; भये —डर के मारे ; हैला —हो गये ; विबश —गतिहीन।*


### अनुवाद
ज्योंही कृष्ण ने सारी गोपियों को देखा, वे भावविह्वल हो उठे। इस तरह वे अपने आपको छिपा नहीं सके और भयवश वे हतप्रभ हो गये।


## Verse ad/17/286
चतुर्भुज मूर्ति धरि’ आछेन वसिया ।
कृष्ण देखि’ गोपी कहे निकटे आसिया ॥२८६॥
*चतुर्-भुज —चतुर्भुज ; मूर्ति —रूप ; धरि’ —धारण करके ; आछेन —थे ; वसिया —बैठे ; कृष्ण —भगवान् कृष्ण ; देखि’ —देखकर ; गोपी —गोपियाँ ; कहे —कहती हैं ; निकटे —पास ; आसिया —आकर।*


### अनुवाद
कृष्ण अपना चतुर्भुज नारायण रूप धारण करके वहाँ बैठ गये। जब सारी गोपियाँ आईं, तो उन्हें देखकर वे इस प्रकार बोलीं।


## Verse ad/17/287
‘इहों कृष्ण नहे, इहों नारायण मूर्ति’ ।
एत बलि’ ताँरे सभे करे नति-स्तुति ॥२८७॥
*इहों —ये ; कृष्ण —भगवान् कृष्ण ; नहे —नहीं हैं ; इहों —ये हैं ; नारायण —भगवान् नारायण ; मूर्ति —रूप ; एत बलि’ —यह कहकर ; ताँरे —उनको ; सभे —सभी गोपियाँ ; करे —करती हैं ; नति-स्तुति —नमस्कार तथा प्रार्थना।*


### अनुवाद
‘‘ये कृष्ण नहीं, भगवान् नारायण हैं।’’ यह कहकर उन्होंने नमस्कार किया और उनकी सादर स्तुति इस प्रकार की।


## Verse ad/17/288
‘‘नमो नारायण, देव करह प्रसाद ।
कृष्ण-सङ्ग देह’ मोर घुचाह विषाद’’ ॥२८८॥
*नम: नारायण —नारायण को नमस्कार ; देव —देव , भगवान् ; करह —कृपया दो ; प्रसाद —अपनी कृपा ; कृष्ण-सङ्ग — कृष्ण की संगति ; देह’ —देकर ; मोर —हमारा ; घुचाह —कम करो ; विषाद —शोक।*


### अनुवाद
‘‘हे भगवान् नारायण, हम आपको सादर नमस्कार करती हैं। आप हम पर कृपालु हों। कृपया आप हमें कृष्ण की संगति प्रदान करें और इस प्रकार हमारे शोक को दूर करें।’’


### तात्पर्य
गोपियाँ नारायण के चतुर्भुज रूप को देखकर भी आनन्दित नहीं हुईं। तथापि उन्होंने भगवान् को नमस्कार किया और उनसे कृष्ण का साथ प्राप्त करने का वर माँगा। ऐसा है गोपियों का भाव।


## Verse ad/17/289
एत बलि नमस्करि’ गेला गोपी-गण ।
हेन-काले राधा आसि’ दिला दरशन ॥२८९॥
*एत बलि —यह कहकर ; नमस्करि’ —नमस्कार करके ; गेला —चली गईं ; गोपी-गण —सभी गोपियाँ ; हेन-काले —उसी समय ; राधा —श्रीमती राधारानी ; आसि’ —वहाँ आकर ; दिला —दिया ; दरशन —दर्शन।*


### अनुवाद
ऐसा कहने के बाद तथा नमस्कार करके सारी गोपियाँ इधर-उधर चली गईं। तब श्रीमती राधारानी आईं और भगवान् कृष्ण के समक्ष प्रकट हुईं।


## Verse ad/17/290
राधा देखि’ कृष्ण ताँरे हास्य करिते ।
सेइ चतुर्भुज मूर्ति चाहेन राखिते ॥२९०॥
*राधा —श्रीमती राधारानी ; देखि’ —देखकर ; कृष्ण —भगवान् कृष्ण ; ताँरे —उनसे ; हास्य —परिहास ; करिते —करने के लिए ; सेइ —वही ; चतुर्-भुज —चतुर्भुज ; मूर्ति —रूप ; चाहेन —चाहते थे ; राखिते —रखना।*


### अनुवाद
जब भगवान् कृष्ण ने राधारानी को देखा, तो उन्होंने उनके साथ परिहास करने के लिए अपना चतुर्भुज रूप बनाये रखना चाहा।


## Verse ad/17/291
लुकाइला दुइ भुज राधार अग्रेते ।
बहु यत्न कैला कृष्ण, नारिल राखिते ॥२९१॥
*लुकाइला —उन्होंने छुपा लीं ; दुइ —दो ; भुज —भुजाएँ ; राधार —श्रीमती राधारानी के ; अग्रेते —सामने ; बहु —बहुत ; यत्न —प्रयास ; कैला —किया ; कृष्ण —भगवान् कृष्ण ने ; नारिल —अक्षम थे ; राखिते —रखने के।*


### अनुवाद
किन्तु श्रीमती राधारानी के सम्मुख श्रीकृष्ण को अपनी दो अतिरिक्त भुजाएँ छिपानी पड़ी। कृष्ण ने उनके सामने अपनी चारों भुजाएँ रखने का पूरा प्रयत्न किया, किन्तु वे ऐसा कर पाने में पूरी तरह विफल रहे।


## Verse ad/17/292
राधार विशुद्ध-भावेर अचिन्त्य प्रभाव ।
ये कृष्णेरे कराइला द्वि-भुज-स्वभाव ॥२९२॥
*राधार —श्रीमती राधारानी के ; विशुद्ध —विशुद्ध ; भावेर —भावावेश का ; अचिन्त्य —अकल्पनीय ; प्रभाव —प्रभाव ; ये —जो ; कृष्णेरे —भगवान् कृष्ण को ; कराइला —विवश किया ; द्वि-भुज — द्विभुज ; स्वभाव —मूलरूप।*


### अनुवाद
राधारानी के शुद्ध भाव का प्रभाव अचिन्त्य रूप से इतना महान् है कि उसने कृष्ण को अपना आदि द्विभुज रूप धारण करने के लिए बाध्य कर दिया।


## Verse ad/17/293
रासारम्भ-विधौ निलीय वसता कुञ्जे मृगाक्षी-गणैर्
दृष्टं गोपयितुं स्वमुद्धुर-धिया या सुष्ठु सन्दर्शिता ।
राधाया: प्रणयस्य हन्त महिमा यस्य श्रिया रक्षितुं
सा शक्या प्रभविष्णुनापि हरिणा नासीच्चतुर्बाहुता ॥२९३॥
*रास-आरम्भ-विधौ —रास नृत्य आरम्भ करने के लिए ; निलीय —छुपकर ; वसता —बैठकर ; कुञ्जे —कुंज में ; मृग-अक्षी-गणै: —गोपियों से जिनके नयन हिरनी जैसे थे ; दृष्टम् —देखे जा रहे ; गोपयितुम् —छुपाने के लिए ; स्वम् —स्वयं ; उद्धुर-धिया —तीक्ष्ण बुद्धि से ; या —जो ; सुष्ठु —पूर्ण रूपेण ; सन्दर्शिता —दिखाया ; राधाया: —श्रीमती राधारानी का ; प्रणयस्य —प्रेम का ; हन्त —जरा देखो ; महिमा —महिमा ; यस्य —जिसकी ; श्रिया —ऐश्वर्य ; रक्षितुम् —उसकी रक्षा करने के लिए ; सा —वह ; शक्या —शक्य ; प्रभविष्णुना —कृष्ण से ; अपि —भी ; हरिणा —पूर्ण पुरूषोत्तम भगवान् द्वारा ; न —नहीं ; आसीत् —था ; चतु:-बाहुता —चतुर्भुज रूप।*


### अनुवाद
‘‘रासनृत्य प्रारम्भ होने के पूर्व भगवान् कृष्ण ने परिहासवश अपने आप को कुंज में छिपा लिया। जब मृगली के समान नेत्रों वाली गोपियाँ आयीं, तो अपनी तीक्ष्ण बुद्धि के द्वारा कृष्ण ने अपने आपको छिपाने के लिए अपना सुन्दर चतुर्भुज रूप प्रकट किया। किन्तु जब श्रीमती राधारानी वहाँ आईं, तो वे उनके सामने अपना वह चतुर्भुज रूप नहीं रख पाये। यह श्रीमती राधा के प्रेम की अद्भुत महिमा है।


### तात्पर्य
यह उद्धरण श्रील रूप गोस्वामी-कृत उज्ज्वल नीलमणि का है।


## Verse ad/17/294
सेइ व्रजेश्वर——इहँ जगन्नाथ पिता ।
सेइ व्रजेश्वरी——इहँ शचीदेवी माता ॥२९४॥
*सेइ —वह ; व्रजेश्वर —व्रजराज ; इहँ —अब ; जगन्नाथ —जगन्नाथ मिश्र ; पिता —भगवान् चैतन्य महाप्रभु के पिता ; सेइ —वह ; व्रजेश्वरी —व्रजरानी ; इहँ —अब ; शचीदेवी —शचीदेवी ; माता —श्री चैतन्य महाप्रभु की माता।*


### अनुवाद
व्रजभूमि के राजा नन्द अब श्री चैतन्य महाप्रभु के पिता जगन्नाथ मिश्र हैं और व्रजभूमि की महारानी माता यशोदा चैतन्य महाप्रभु की माता शचीदेवी हैं।


## Verse ad/17/295
सेइ नन्द-सुत——इहँ चैतन्य-गोसाञि ।
सेइ बलदेव——इहँ नित्यानन्द भाइ ॥२९५॥
*सेइ नन्द-सुत —वही नन्द महाराज के पुत्र ; इहँ —अब ; चैतन्य-गोसाञि —चैतन्य महाप्रभु ; सेइ बलदेव —वही बलदेव ; इहँ — अब ; नित्यानन्द भाइ —नित्यानन्द प्रभु , चैतन्य महाप्रभु के भाई।*


### अनुवाद
जो पहले नन्द महाराज के पुत्र थे, वे अब श्री चैतन्य महाप्रभु हैं और जो पहले कृष्ण के भाई बलदेव थे, वे अब नित्यानन्द प्रभु, श्री चैतन्य महाप्रभु के भाई हैं।


## Verse ad/17/296
वात्सल्य, दास्य, सख्य——तिन भावमय ।
सेइ नित्यानन्द——कृष्ण-चैतन्य-सहाय ॥२९६॥
*वात्सल्य —वात्सल्य ; दास्य —दास्य ; सख्य —सख्य ; तिन —तीन ; भाव-मय —भावनात्मक आवेश ; सेइ —वही ; नित्यानन्द —नित्यानन्द प्रभु ; कृष्ण-चैतन्य —भगवान् चैतन्य महाप्रभु के ; सहाय —सहायक।*


### अनुवाद
श्री नित्यानन्द प्रभु को सदैव वात्सल्य, दास्य तथा सख्य भाव का अनुभव होता है। वे श्री चैतन्य महाप्रभु की सदा उसी तरह से सहायता करते हैं।


## Verse ad/17/297
प्रेम-भक्ति दिया तेंहो भासा’ल जगते ।
ताँर चरित्र लोके ना पारे बुझिते ॥२९७॥
*प्रेम-भक्ति —प्रेमभक्ति ; दिया —देकर ; तेंहो —भगवान् नित्यानन्द प्रभु ; भासा’ल —आप्लावित करदिया ; जगते —जगत् को ; ताँर —उनका ; चरित्र —चरित्र ; लोके —लोग ; ना —नहीं ; पारे —समर्थ हैं ; बुझिते —समझने में।*


### अनुवाद
श्री नित्यानन्द प्रभु ने दिव्य प्रेमाभक्ति का वितरण करके सारे जगत् को आप्लावित कर दिया। उनके चरित्र तथा उनके कार्यों को कोई नहीं समझ सकता।


## Verse ad/17/298
अद्वैत-आचार्य-गोसाञि भक्त-अवतार ।
कृष्ण अवतारिया कैला भक्तिर प्रचार ॥२९८॥
*अद्वैत-आचार्य —श्री अद्वैत प्रभु ; गोसाञि —आध्यात्मिक गुरु ; भक्त-अवतार — भक्त के अवतार ; कृष्ण —भगवान् कृष्ण ; अवतारिया —अवतरित होकर ; कैला —किया ; भक्तिर —भक्ति का ; प्रचार — प्रचार।*


### अनुवाद
श्रील अद्वैत आचार्य प्रभु एक भक्त के अवतार-रूप में प्रकट हुए। वे कृष्ण की श्रेणी में हैं, किन्तु वे इस धरा पर भक्ति का प्रचार करने के लिए अवतरित हुए।


## Verse ad/17/299
सख्य, दास्य,——दुइ भाव सहज ताँहार ।
कभु प्रभु करेन ताँरे गुरु-व्यवहार ॥२९९॥
*सख्य —सख्य ; दास्य —दास्य ; दुइ —दोनों ; भाव —भाव ; सहज —सहज ; ताँहार —उनके ; कभु —कभी-कभी ; प्रभु —चैतन्य महाप्रभु ; करेन —करते हैं ; ताँरे —उनको ; गुरु —आध्यात्मिक गुरु का ; व्यवहार —व्यवहार।*


### अनुवाद
उनके सहज भाव सदा सख्य तथा दास्य भाव के स्तर पर होते थे, किन्तु महाप्रभु कभी-कभी उनके साथ अपने आध्यात्मिक गुरु जैसा व्यवहार करते थे।


## Verse ad/17/300
श्रीवासादि यत महाप्रभुर भक्त-गण ।
निज निज भावे करेन चैतन्य-सेवन ॥३००॥
*श्रीवास-आदि —श्रीवास ठाकुर आदि ; यत —सब ; महाप्रभुर —चैतन्य महाप्रभु के ; भक्त-गण — भक्तगण ; निज निज —अपने अपने ; भावे —भाव ; करेन —करते हैं ; चैतन्य-सेवन —भगवान् चैतन्य महाप्रभु की सेवा।*


### अनुवाद
श्री चैतन्य महाप्रभु के सभी भक्तगण जिनमें श्रीवास ठाकुर प्रमुख हैं, अपनी अपनी भावपूर्ण मनोदशा से महाप्रभु की सेवा करते हैं।


## Verse ad/17/301
पण्डित-गोसाञि आदि याँर येइ रस ।
सेइ सेइ रसे प्रभु हन ताँर वश ॥३०१॥
*पण्डित-गोसाञि —गदाधर पण्डित ; आदि —आदि ; याँर —जिनका ; येइ —जो कुछ ; रस —रस ; सेइ सेइ —उसी उसी ; रसे —रस से ; प्रभु —महाप्रभु ; हन —हैं ; ताँर —उनके ; वश —वश में।*


### अनुवाद
महाप्रभु के सारे निजी पार्षद यथा गदाधर पण्डित, स्वरूप दामोदर, रामानन्द राय तथा रूप गोस्वामी आदि छहों गोस्वामी अपने-अपने दिव्य रसों में स्थित हैं। इस तरह महाप्रभु विभिन्न दिव्य रसों के वशीभूत हो जाते हैं।


### तात्पर्य
श्लोक २९६ से ३०१ में श्री नित्यानन्द तथा श्री अद्वैत प्रभु तथा अन्यों के भक्तिभाव का पूर्ण वर्णन हुआ है। ऐसी व्यक्तिगत भक्ति का वर्णन गौरगणोद्देश-दीपिका में श्लोक ११-१६ में हुआ है , जिसमें कहा गया है कि यद्यपि श्री चैतन्य महाप्रभु भक्त-रूप में प्रकट हुए , किन्तु वे नन्द महाराज के पुत्र ही थे। इसी तरह यद्यपि श्री नित्यानन्द प्रभु चैतन्य महाप्रभु के सहायक के रूप में प्रकट हुए , किन्तु वे हलधर बलदेव के अतिरिक्त अन्य कोई न थे। अद्वैत आचार्य आध्यात्मिक जगत् में सदाशिव के अवतार हैं। श्रीवास ठाकुर आदि जितने भक्तगण हैं , वे महाप्रभु की तटस्था शक्ति हैं , जबकि गदाधर पण्डित तथा अन्य भक्त उनकी अन्तरंगा शक्ति की अभिव्यक्तियाँ हैं।

श्री चैतन्य महाप्रभु , अद्वैत प्रभु तथा नित्यानन्द प्रभु विष्णुतत्त्व श्रेणी में आते हैं। चूँकि श्री चैतन्य करुणा के सागर हैं , अतएव वे महाप्रभु कहे जाते हैं , जबकि नित्यानन्द तथा अद्वैत को , जो महाप्रभु के दो सहायक महापुरुष हैं , वे प्रभु कहे जाते हैं। इस तरह दो प्रभु और एक महाप्रभु हैं। गदाधर गोस्वामी आदर्श ब्राह्मण-गुरु के प्रतिनिधि स्वरूप हैं और श्रीवास ठाकुर आदर्श ब्राह्मण-भक्त हैं। ये पाँचों पंचतत्त्व कहे जाते हैं।


## Verse ad/17/302
तिहँ श्याम,——वंशी-मुख, गोप-विलासी ।
इहँ गौर——कभु द्विज, कभु त’ सन्न्यासी ॥३०२॥
*तिहँ —कृष्ण लीला में ; श्याम —श्याम रंग ; वंशी-मुख —मुख में बांसुरी ; गोप-विलासी-ग्वाले के रूप में आनन्दमग्न ; इहँ —अब ; गौर —गौर रंग ; कभु —कभी-कभी ; द्विज —ब्राह्मण ; कभु —कभी-कभी ; त’ —अवश्य ; सन्न्यासी —संन्यासी।*


### अनुवाद
कृष्ण-लीला में भगवान् का वर्ण साँवला है। वे वंशी बजाते हुए ग्वालबाल की तरह आनन्दमग्न रहते हैं। अब वही व्यक्ति गौरवर्ण धारण करके कभी ब्राह्मण के रूप में लीला करते हैं और कभी संन्यासी के रूप में।


## Verse ad/17/303
अतएव आपने प्रभु गोपी-भाव धरि’ ।
व्रजेन्द्र-नन्दने कहे ‘प्राण-नाथ’ करि’ ॥३०३॥
*अतएव —अतएव ; आपने —स्वयं ; प्रभु —भगवान् ; गोपी-भाव —गोपियों का भावावेश ; धरि’ —धारण करके ; व्रजेन्द्र-नन्दने —नन्द महाराज के पुत्र ; कहे —सम्बोधन करते हैं ; प्राण-नाथ —मेरे जीवन के स्वामी (पति) ; करि’ —मानकर।*


### अनुवाद
इसीलिए स्वयं भगवान् गोपी भाव धारण करके अब नन्द महाराज के पुत्र को ‘‘हे मेरे प्राणनाथ! हे मेरे प्रिय पति!’’ कहकर सम्बोधित करते हैं।


## Verse ad/17/304
सेइ कृष्ण, सेइ गोपी,——परम विरोध ।
अचिन्त्य चरित्र प्रभुर अति सुदुर्बोध ॥३०४॥
*सेइ कृष्ण —वही कृष्ण ; सेइ गोपी —वही गोपी ; परम विरोध — अत्यन्त विरोधी ; अचिन्त्य —अकल्पनीय ; चरित्र —चरित्र ; प्रभुर —भगवान् का ; अति —अत्यन्त ; सुदुर्बोध — समझने में कठिन।*


### अनुवाद
वे कृष्ण हैं, फिर भी उन्होंने गोपी-भाव धारण किया है। ऐसा क्यों है? यही तो भगवान् का अचिन्त्य चरित्र है, जिसे समझ पाना अत्यन्त कठिन है।


### तात्पर्य
कृष्ण द्वारा गोपियों की भूमिका स्वीकार किया जाना किसी भी सांसारिक गणना की दृष्टि से निश्चित ही विरोधाभास है , किन्तु महाप्रभु अपने अचिन्त्य चरित्र के कारण गोपियों की तरह कर्म कर सकते हैं और साक्षात् कृष्ण होते हुए भी कृष्ण-विरह का अनुभव करते हैं। ऐसा विरोधाभास केवल पूर्ण पुरुषोत्तम भगवान् में ही सम्भव हो सकता है , क्योंकि उनकी शक्ति अचिन्त्य है , जो असम्भव को भी सम्भव बनाती है ( अघट-घटन पटीयसि ) । ऐसे विरोधाभासों को तब तक समझ पाना कठिन है , जब तक कोई भक्त गोस्वामियों के निर्देशन में वैष्णव-दर्शन का दृढ़ता से पालन न करे। इसीलिए कृष्णदास कविराज गोस्वामी प्रत्येक अध्याय की समाप्ति इस श्लोक से करते हैं:

‘‘ श्री रूप तथा श्री रघुनाथ के चरणकमलों की वन्दना करते हुए तथा उनकी कृपा की आकांक्षा करते हुए मैं , कृष्णदास उनके चरणचिह्नों का अनुसरण करते हुए श्रीचैतन्य-चरितामृत का वर्णन कर रहा हूँ।’’

श्रील नरोत्तमदास ठाकुर का गीत है:

राधा तथा कृष्ण का माधुर्य प्रेम , जो युगल-पीरिति कहलाता है , उसे संसारी विद्वान , कलाकार या कवि समझ नहीं सकते। यह केवल उन भक्तों की समझ में आता है , जो छ: गोस्वामियों के चरणचिह्नों का दृढता से अनुसरण करते हैं। कभी-कभी तथाकथित कलाकार तथा कवि राधा-कृष्ण के प्रेम-व्यापार को समझने का प्रयास करते हैं और इस विषय पर कविता तथा चित्रों की सस्ती पुस्तकें छापते हैं। किन्तु दुर्भाग्यवश वे राधा-कृष्ण के दिव्य प्रेम-व्यापार को तनिक भी नहीं समझ पाते। वे ऐसे विषय में अपनी टांग फँसाते हैं , जिसमें वे प्रवेश करने के योग्य भी नहीं हैं।


## Verse ad/17/305
इथे तर्क करि’ केह ना कर संशय ।
कृष्णेर अचिन्त्य-शक्ति एइ मत हय ॥३०५॥
*इथे —इस विषय में ; तर्क करि’ —तर्क करके ; केह —कोई ; ना —नहीं ; कर —करता ; संशय —सन्देह ; कृष्णेर —भगवान् कृष्ण की ; अचिन्त्य-शक्ति —अकल्पनीय शक्ति ; एइ —यह ; मत —निर्णय ; हय —है।*


### अनुवाद
संसारी तर्कों के द्वारा महाप्रभु के चरित्र के विरोधाभासों को नहीं समझा जा सकता। फलस्वरूप किसी को इस सम्बन्ध में कोई संशय नहीं करना चाहिए। मनुष्य को केवल कृष्ण की अचिन्त्य शक्ति को समझने का प्रयास करना चाहिए, अन्यथा वह यह नहीं समझ सकेगा कि ऐसे विरोध किस तरह सम्भव होते हैं।


## Verse ad/17/306
अचिन्त्य, अद्भुत कृष्ण-चैतन्य-विहार ।
चित्र भाव, चित्र गुण, चित्र व्यवहार ॥३०६॥
*अचिन्त्य —अचिन्त्य ; अद्भुत —अद्भुत ; कृष्ण-चैतन्य —भगवान् श्रीकृष्ण चैतन्य की ; विहार —लीलाएँ ; चित्र —विचित्र ; भाव —भाव ; चित्र —विचित्र ; गुण —गुण ; चित्र —अद्भुत ; व्यवहार —व्यवहार।*


### अनुवाद
श्रीकृष्ण चैतन्य महाप्रभु की लीलाएँ अचिन्त्य तथा अद्भुत हैं। उनका भाव अद्भुत है, उनके गुण अद्भुत हैं और उनका व्यवहार अद्भुत है।


## Verse ad/17/307
तर्के इहा नाहि माने येइ दुराचार ।
कुम्भीपाके पचे, तार नाहिक निस्तार ॥३०७॥
*तर्के —तर्क द्वारा ; इहा —यह ; नाहि —नहीं ; माने —मानता ; येइ —जो कोई ; दुराचार —दुराचार ; कुम्भी-पाके —नरक के उबलते तेल में ; पचे — उबलता है ; तार —उसका ; नाहिक —नहीं है ; निस्तार —उद्धार।*


### अनुवाद
यदि कोई व्यर्थ ही इन संसारी तर्कों में उलझा रहता है और इसे स्वीकार नहीं करता, वह कुम्भीपाक नरक में तेल में उबलता रहता है। उसका उद्धार नहीं होता।


### तात्पर्य
कुम्भीपाक एक प्रकार का नरक है , जिसका वर्णन श्रीमद्भागवत ( ५.२६.१३) में मिलता है। उसमें कहा गया है कि जो व्यक्ति जीवधारी पक्षियों तथा जंगली जानवरों को अग्नि में पकाकर जीभ का स्वाद पूरा करता है , उसे मृत्यु के बाद यमराज के समक्ष लाया जाता है और कुम्भीपाक नरक का दण्ड दिया जाता है। वहाँ उसे कुम्भीपाक नामक उबलते तेल में डाल दिया जाता है , जिससे किसी को छुटकारा नहीं है। कुम्भीपाक उन व्यक्तियों के लिए है , जो व्यर्थ ही ईर्ष्यालु हैं। जो लोग श्री चैतन्य महाप्रभु के कार्यकलापों से ईर्ष्या करते हैं , उन्हें इसी नरक का दण्ड मिलता है।


## Verse ad/17/308
अचिन्त्या: खलु ये भावा न तांस्तर्केण योजयेत् ।
प्रकृतिभ्य: परं यच्च तदचिन्त्यस्य लक्षणम् ॥३०८॥
*अचिन्त्या: —अचिन्त्य ; खलु —अवश्य ; ये —वे ; भावा: —भाव ; न —नहीं ; तान् —उनको ; तर्केण —तर्क से ; योजयेत् —कोई समझ सके ; प्रकृतिभ्य: —भौतिक प्रकृति को ; परम् —परम , दिव्य ; यत् —वह जो ; च —और ; तत् —वह ; अचिन्त्यस्य —अचिन्त्य का ; लक्षणम् —लक्षण।*


### अनुवाद
‘‘भौतिक प्रकृति से परे कोई भी दिव्य बात अचिन्त्य कहलाती है, जबकि सारे तर्क संसारी होते हैं। चूँकि संसारी तर्क दिव्य विषयों को स्पर्श भी नहीं कर पाते, अतएव मनुष्य को संसारी तर्कों से दिव्य विषयों को समझने का प्रयास नहीं करना चाहिए।’’


### तात्पर्य
यह श्लोक महाभारत (भीष्मपर्व ५.२२) से लिया गया है और श्रील रूप गोस्वामी कृत भक्तिरसामृत सिन्धु ( २.५.९३) में भी आया है।


## Verse ad/17/309
अद्भुत चैतन्य-लीलाय याहार विश्वास ।
सेइ जन याय चैतन्येर पद पाश ॥३०९॥
*अद्भुत —अद्भुत ; चैतन्य-लीलाय —चैतन्य महाप्रभु की लीलाओं में ; याहार —जिस किसी का भी ; विश्वास —विश्वास ; सेइ —वह ; जन —व्यक्ति ; याय —उन्नति करता है ; चैतन्येर —श्री चैतन्य महाप्रभु के ; पद —चरणकमल ; पाश —निकट।*


### अनुवाद
जिस व्यक्ति की चैतन्य महाप्रभु की अद्भुत लीलाओं में दृढ़ निष्ठा है, वही उनके चरणकमलों तक पहुँच पाता है।


## Verse ad/17/310
प्रसङ्गे कहिल एइ सिद्धान्तेर सार ।
इहा येइ शुने, शुद्ध-भक्ति हय तार ॥३१०॥
*प्रसङ्गे —चर्चा के दौरान ; कहिल —कहा गया ; एइ —इस ; सिद्धान्तेर —सिद्धान्त का ; सार —सार ; इहा —यह ; येइ —जो कोई ; शुने —सुनता है ; शुद्ध-भक्ति —शुद्ध भक्ति ; हय —होती है ; तार —उसकी।*


### अनुवाद
इस आख्यान में मैंने भक्ति के सार को बतलाया है। जो कोई भी इसे सुनता है, उसमें भगवान् की शुद्ध भक्ति विकसित होती है।


## Verse ad/17/311
लिखित ग्रन्थेर यदि करि अनुवाद ।
तबे से ग्रन्थेर अर्थ पाइये आस्वाद ॥३११॥
*लिखित —लिखित ; ग्रन्थेर —शास्त्र का ; यदि —यदि ; करि —मैं करता हूँ ; अनुवाद —अनुवाद , पुनरावृत्ति ; तबे — तब ; से ग्रन्थेर —उस शास्त्र का ; अर्थ —अर्थ ; पाइये —मैं जान सकता हूँ ; आस्वाद —आस्वादन।*


### अनुवाद
यदि मैं पहले से लिखी बातों की पुनरावृत्ति करूँ, तो इस शास्त्र के प्रयोजन का आस्वादन कर सकूँ।


## Verse ad/17/312
देखि ग्रन्थे भागवते व्यासेर आचार ।
कथा कहि’ अनुवाद करे वार वार ॥३१२॥
*देखि —मैं देखता हूँ ; ग्रन्थे —शास्त्र में ; भागवते — श्रीमद्भागवत में ; व्यासेर —श्रील व्यासदेव का ; आचार —व्यवहार ; कथा —कथा ; कहि’ —वर्णन करके ; अनुवाद —पुनरावृत्ति ; करे —वे करते हैं ; वार वार —बारम्बार।*


### अनुवाद
हम श्रीमद्भागवत शास्त्र में इसके रचयिता श्री व्यासदेव के आचरण को देख सकते हैं। वे कथा कहकर उसको बारम्बार दोहराते हैं।


### तात्पर्य
श्रीमद्भागवत के अन्त में बारहवें स्कन्ध के बारहवें अध्याय में ऐसे ४३ श्लोक हैं , जिनमें श्रीकृष्णद्वैपायन वेदव्यास श्रीमद्भागवत के समग्र विषय का पुनरावलोकन करते हैं। श्रीकृष्णदास कविराज गोस्वामी श्रीचैतन्य-चरितामृत की आदिलीला के सत्रहों अध्यायों का पुनरावलोकन करके श्रील वेदव्यास के चरणचिह्नों का अनुसरण करना चाहते हैं।


## Verse ad/17/313
ताते आदि-लीलार करि परिच्छेद गणन ।
प्रथम परिच्छेदे कैलुँ ‘मङ्गलाचरण’ ॥३१३॥
*ताते —अतएव ; आदि-लीलार — आदि लीला (प्रथम स्कन्ध) का ; करि —मैं करता हूँ ; परिच्छेद —अध्याय ; गणन —गणना ; प्रथम परिच्छेदे —पहले अध्याय में ; कैलुँ — मैंने किया है ; मङ्गल-आचरण —मंगलाचरण।*


### अनुवाद
अतएव मैं आदिलीला के अध्यायों की गणना करूँगा। पहले अध्याय के अन्तर्गत मैं गुरु को नमस्कार करता हूँ, क्योंकि यह शुभ लेखन का प्रारम्भ है।


## Verse ad/17/314
द्वितीय परिच्छेदे ‘चैतन्य-तत्त्व-निरूपण’ ।
स्वयं भगवान् येइ व्रजेन्द्र-नन्दन ॥३१४॥
*द्वितीय परिच्छेदे —दूसरे अध्याय में ; चैतन्य-तत्त्व-निरूपण —श्री चैतन्य महाप्रभु के तत्त्व का वर्णन ; स्वयम् —स्वयं ; भगवान् —भगवान् ; येइ —जो ; व्रजेन्द्र-नन्दन —नन्द महाराज के पुत्र।*


### अनुवाद
दूसरे अध्याय में श्री चैतन्य महाप्रभु के तत्त्व की व्याख्या की गई है। वे महाराज नन्द के पुत्र पूर्ण पुरुषोत्तम भगवान् कृष्ण हैं।


## Verse ad/17/315
तेंहो त’ चैतन्य-कृष्ण——शचीर नन्दन ।
तृतीय परिच्छेदे जन्मेर ‘सामान्य’ कारण ॥३१५॥
*तेंहो —वे ; त’ —अवश्य ; चैतन्य-कृष्ण —श्री चैतन्य नाम के साथ कृष्ण ; शचीर नन्दन —शची माता के पुत्र ; तृतीय परिच्छेदे —तीसरे अध्याय में ; जन्मेर —उनके जन्म के ; सामान्य —सामान्य ; कारण —कारण।*


### अनुवाद
श्रीकृष्ण चैतन्य महाप्रभु, जो स्वयं कृष्ण हैं, अब माता शची के पुत्र-रूप में प्रकट हुए हैं। तृतीय अध्याय में उनके प्राकट्य के सामान्य कारण का वर्णन है।


## Verse ad/17/316
तहिं मध्ये प्रेम-दान——‘विशेष’ कारण ।
युग-धर्म——कृष्ण-नाम-प्रेम-प्रचारण ॥३१६॥
*तहिं मध्ये —उस अध्याय में ; प्रेम-दान —भगवत्प्रेम का वितरण ; विशेष —विशेष ; कारण —कारण ; युग-धर्म —युगधर्म ; कृष्ण-नाम —भगवान् कृष्ण का पावन नाम ; प्रेम —भगवत् प्रेम ; प्रचारण —प्रचार करना।*


### अनुवाद
तीसरे अध्याय में भगवत्प्रेम के वितरण का विशेष वर्णन हुआ है। इसमें युगधर्म का भी वर्णन है, जो भगवान् कृष्ण के पवित्र नाम का सहजता से वितरण और उनसे प्रेम करने की विधि का प्रचार करना है।


## Verse ad/17/317
चतुर्थे कहिलुँ जन्मेर ‘मूल’ प्रयोजन ।
स्व-माधुर्य-प्रेमानन्द-रस-आस्वादन ॥३१७॥
*चतुर्थे —चौथे अध्याय में ; कहिलुँ —मैंने वर्णन किया है ; जन्मेर —उनके जन्म का ; मूल —वास्तविक ; प्रयोजन — प्रयोजन ; स्व-माधुर्य —उनकी निजी दिव्य माधुर्य ; प्रेम-आनन्द —प्रेम आनन्द ; रस —रस ; आस्वादन —आस्वादन।*


### अनुवाद
चौथे अध्याय में उनके प्राकट्य के प्रमुख कारण का वर्णन है, जो उन्हीं की दिव्य प्रेमाभक्ति तथा उनके ही माधुर्य के रस का आस्वादन करने के लिए है।


## Verse ad/17/318
पञ्चमे ‘श्री-नित्यानन्द’-तत्त्व निरूपण ।
नित्यानन्द हैला राम रोहिणी-नन्दन ॥३१८॥
*पञ्चमे —पाँचवे अध्याय में ; श्री-नित्यानन्द —भगवान् नित्यानन्द प्रभु का ; तत्त्व —तत्त्व ; निरूपण —वर्णन ; नित्यानन्द — नित्यानन्द प्रभु ; हैला —थे ; राम —बलराम ; रोहिणी-नन्दन —रोहिणी के पुत्र।*


### अनुवाद
पाँचवें अध्याय में श्री नित्यानन्द प्रभु के तत्त्व का वर्णन हुआ है, जो रोहिणी-पुत्र बलराम ही हैं।


## Verse ad/17/319
षष्ठ परिच्छेदे ‘अद्वैत-तत्त्वे’र विचार ।
अद्वैत-आचार्य——महा-विष्णु-अवतार ॥३१९॥
*षष्ठ परिच्छेदे —छठे अध्याय में ; अद्वैत —अद्वैत आचार्य के ; तत्त्वेर —तत्त्व का ; विचार —विचार ; अद्वैत-आचार्य —अद्वैत प्रभु ; महा-विष्णु-अवतार —महाविष्णु के अवतार।*


### अनुवाद
छठे अध्याय में अद्वैत आचार्य के तत्त्व पर विचार किया गया है। वे महाविष्णु के अवतार हैं।


## Verse ad/17/320
सप्तम परिच्छेदे ‘पञ्च-तत्त्वे’र आख्यान ।
पञ्च-तत्त्व मिलि’ यैछे कैला प्रेम-दान ॥३२०॥
*सप्तम परिच्छेदे —सातवें अध्याय में ; पञ्च-तत्त्वेर —पंच तत्त्वों का ; आख्यान —वर्णन , विस्तार ; पञ्च-तत्त्व —पाँच तत्त्व ; मिलि’ —मिलकर ; यैछे —इस प्रकार ; कैला —किया ; प्रेम-दान —भगवत्प्रेम का वितरण।*


### अनुवाद
सातवें अध्याय में पंचतत्त्व—श्री चैतन्य महाप्रभु, नित्यानन्द प्रभु, श्री अद्वैत, गदाधर तथा श्रीवास का वर्णन है। वे सभी भगवत्प्रेम का सर्वत्र प्रचार करने के लिए संयुक्त हुए हैं।


## Verse ad/17/321
अष्टमे ‘चैतन्य-लीला-वर्णन’-कारण ।
एक कृष्ण-नामेर महा-महिमा-कथन ॥३२१॥
*अष्टमे —आठवें अध्याय में ; चैतन्य-लीला-वर्णन-कारण —चैतन्य महाप्रभु की लीलाओं के वर्णन का कारण ; एक —एक ; कृष्ण-नामेर —भगवान् कृष्ण के पावन नाम की ; महा-महिमा-कथन —महान् महिमाओं का वर्णन।*


### अनुवाद
आठवें अध्याय में श्री चैतन्य की लीलाओं का वर्णन किये जाने का कारण दिया गया है। इसमें कृष्ण-नाम की महानता का भी वर्णन हुआ है।


## Verse ad/17/322
नवमेते ‘भक्ति-कल्प-वृक्षेर वर्णन’ ।
श्री-चैतन्य-माली कैला वृक्ष आरोपण ॥३२२॥
*नवमेते —नवें अध्याय में ; भक्ति-कल्प-वृक्षेर —भक्ति कल्पवृक्ष का ; वर्णन —वर्णन ; श्री-चैतन्य-माली —श्री चैतन्य महाप्रभु ने माली के रूप में ; कैला —किया ; वृक्ष —वृक्ष ; आरोपण —आरोपण।*


### अनुवाद
नवें अध्याय में भक्तिरूपी कल्पवृक्ष का वर्णन है। श्री चैतन्य महाप्रभु स्वयं माली हैं, जिन्होंने इसका आरोपण किया।


## Verse ad/17/323
दशमेते मूल-स्कन्धेर ‘शाखादि-गणन’ ।
सर्व-शाखा-गणेर यैछे फल-वितरण ॥३२३॥
*दशमेते —दसवें अध्याय में ; मूल-स्कन्धेर —मूल तना ; शाखा-आदि —शाखाएँ आदि ; गणन —गणना ; सर्व-शाखा-गणेर —सभी शाखाओं का ; यैछे —उस प्रकार ; फल-वितरण —फलों का वितरण।*


### अनुवाद
दसवें अध्याय में मुख्य तने की शाखाओं-उपशाखाओं एवं उनके फलों के वितरण का वर्णन हुआ है।


## Verse ad/17/324
एकादशे ‘नित्यानन्द-शाखा-विवरण’ ।
द्वादशे ‘अद्वैत-स्कन्ध शाखार वर्णन’ ॥३२४॥
*एकादशे — ग्यारहवें अध्याय में ; नित्यानन्द-शाखा —श्री नित्यानन्द प्रभु की शाखाओं का ; विवरण —विवरण ; द्वादशे —बारहवें अध्याय में ; अद्वैत-स्कन्ध —अद्वैत प्रभु नामक तना ; शाखार — शाखा का ; वर्णन —वर्णन।*


### अनुवाद
ग्याहरवें स्कन्ध में श्री नित्यानन्द प्रभु की शाखा (वंश) का वर्णन है। बारहवें अध्याय में श्री अद्वैत प्रभु नामक शाखा का वर्णन है।


## Verse ad/17/325
त्रयोदशे महाप्रभुर ‘जन्म-विवरण’ ।
कृष्ण-नाम-सह यैछे प्रभुर जनम ॥३२५॥
*त्रयोदशे —तेरहवें अध्याय में ; महाप्रभुर —भगवान् श्री चैतन्य महाप्रभु का ; जन्म — जन्म ; विवरण —विवरण ; कृष्ण-नाम-सह —भगवान् कृष्ण के पावन नाम के साथ ; यैछे —जिस प्रकार ; प्रभुर —महाप्रभु का ; जनम —जन्म।*


### अनुवाद
तेरहवें अध्याय में श्री चैतन्य महाप्रभु के जन्म का वर्णन है, जो कृष्ण-नाम कीर्तन चलते समय हुआ।


## Verse ad/17/326
चतुर्दशे ‘बाल्य-लीला’र किछु विवरण ।
पञ्चदशे ‘पौगण्ड-लीला’र सङ्क्षेपे कथन ॥३२६॥
*चतुर्दशे —चौदहवें अध्याय में ; बाल्य-लीला’र —महाप्रभु की बाल्य लीलाओं का ; किछु —कुछ ; विवरण —विवरण ; पञ्चदशे —पंद्रहवें अध्याय में ; पौगण्ड-लीलार —पौगण्ड अवस्था की लीलाओं का ; सङ्क्षेपे —संक्षेप में ; कथन —वर्णन।*


### अनुवाद
चौदहवें अध्याय में महाप्रभु की कुछ बाल-लीलाओं का वर्णन है। पंद्रहवें अध्याय में महाप्रभु की पौगण्ड-लीलाओं का संक्षिप्त वर्णन हुआ है।


## Verse ad/17/327
षोड़श परिच्छेदे ‘कैशोर-लीला’ र उद्देश ।
सप्तदशे ‘यौवन-लीला’ कहिलुँ विशेष ॥३२७॥
*षोड़श —सोलहवें अध्याय में ; परिच्छेदे —अध्याय में ; कैशोर-लीलार —किशोर अवस्था की लीलाओं का ; उद्देश —उद्देश्य ; सप्तदशे —सत्रहवें अध्याय में ; यौवन-लीला —यौवन अवस्था की लीलाओं का ; कहिलुँ —मैंने वर्णन किया है ; विशेष —विशेष।*


### अनुवाद
सोलहवें अध्याय में, मैंने कैशोर अवस्था (युवावस्था के पूर्व) की लीलाओं का संकेत किया है। सत्रहवें अध्याय में विशेषतया उनकी युवावस्था की लीलाओं का वर्णन हुआ है।


## Verse ad/17/328
एइ सप्तदश प्रकार आदि-लीलार प्रबन्ध ।
द्वादश प्रबन्ध ताते ग्रन्थ-मुखबन्ध ॥३२८॥
*एइ सप्तदश —ये सत्रह ; प्रकार —प्रकार ; आदि-लीलार —आदिलीला (प्रथम स्कन्ध) के ; प्रबन्ध —प्रबन्ध (विषय वस्तु) ; द्वादश —बारह ; प्रबन्ध —प्रबन्ध (विषय वस्तु) ; ताते —उनमें ; ग्रन्थ —ग्रंथ के ; मुख-बन्ध —मुख्य आमुख।*


### अनुवाद
इस तरह प्रथम स्कन्ध में सत्रह प्रकार के विषय हैं, जो आदिलीला के नाम से विख्यात हैं। इनमें से बारह इस ग्रंथ के आमुख के रूप में हैं।


## Verse ad/17/329
पञ्च-प्रबन्धे पञ्च-रसेर चरित ।
सङ्क्षेपे कहिलुँ अति,——ना कैलुँ विस्तृत ॥३२९॥
*पञ्च-प्रबन्धे —पाँच अध्यायों में ; पञ्च-रसेर —पाँच दिव्य रसों का ; चरित —चरित्र ; सङ्क्षेपे —संक्षेप में ; कहिलुँ —मैंने वर्णन किया ; अति —अत्यन्त ; ना कैलुँ —मैंने नहीं किया ; विस्तृत —विस्तार।*


### अनुवाद
मैंने आमुख के अध्यायों के पश्चात् पाँच अध्यायों में पाँच दिव्य रसों का वर्णन किया है। मैंने विस्तृत वर्णन की अपेक्षा इनका संक्षिप्त वर्णन किया है।


## Verse ad/17/330
वृन्दावन-दास इहा ‘चैतन्य-मङ्गले’ ।
विस्तारि’ वर्णिला नित्यानन्द-आज्ञा-बले ॥३३०॥
*वृन्दावन-दास —ठाकुर वृन्दावन दास ; इहा —यह ; चैतन्य-मङ्गले —उनके चैतन्य मंगल ( चैतन्य भागवत ) ग्रन्थ में ; विस्तारि’ —विस्तार करके ; वर्णिला — वर्णन किया है ; नित्यानन्द —श्री नित्यानन्द प्रभु की ; आज्ञा —आज्ञा के ; बले —बल पर।*


### अनुवाद
श्री नित्यानन्द प्रभु के आदेश तथा बल पर श्रील वृन्दावन दास ठाकुर ने अपने ग्रंथ चैतन्य-मंगल में उन विषयों का विस्तार से वर्णन किया है, जिनका वर्णन मैंने नहीं किया।


## Verse ad/17/331
श्री-कृष्ण-चैतन्य-लीला——अद्भुत, अनन्त ।
ब्रह्मा-शिव-शेष याँर नाहि पाय अन्त ॥३३१॥
*श्री-कृष्ण-चैतन्य-लीला —श्री चैतन्य महाप्रभु की लीलाएँ ; अद्भुत —अद्भुत ; अनन्त —अनन्त ; ब्रह्मा — ब्रह्माजी ; शिव —शिवजी ; शेष —भगवान् शेष नाग ; याँर —जिनका ; नाहि —नहीं ; पाय —पा सकते ; अन्त —अन्त।*


### अनुवाद
श्री चैतन्य महाप्रभु की लीलाएँ अद्भुत एवं अनन्त हैं। ब्रह्माजी, शिवजी तथा शेषनाग जैसे भी उनका पार नहीं पा सकते।


## Verse ad/17/332
ये येइ अंश कहे, शुने सेइ धन्य ।
अचिरे मिलिबे तारे श्री-कृष्ण-चैतन्य ॥३३२॥
*ये येइ अंश —इसका कोई भी भाग ; कहे —जो कोई वर्णन करता है ; शुने —जो कोई सुनता है ; सेइ —वह व्यक्ति ; धन्य —धन्य ; अचिरे —बहुत जल्दी ; मिलिबे —मिलेंगे ; तारे —उनको ; श्री-कृष्ण-चैतन्य —श्री चैतन्य महाप्रभु।*


### अनुवाद
कोई भी व्यक्ति, जो इस विस्तृत विषय के किसी भी अंश को कहता या सुनता है, उसे बहुत जल्दी ही श्रीकृष्ण चैतन्य महाप्रभु की अहैतुकी कृपा प्राप्त हो जायेगी।


## Verse ad/17/333
श्री-कृष्ण-चैतन्य, अद्वैत, नित्यानन्द ।
श्रीवास-गदाधरादि यत भक्त-वृन्द ॥३३३॥
*श्री-कृष्ण-चैतन्य —भगवान् श्री चैतन्य महाप्रभु ; अद्वैत —अद्वैत आचार्य प्रभु ; नित्यानन्द —नित्यानन्द प्रभु ; श्रीवास —श्रीवास ठाकुर ; गदाधर-आदि —गदाधर आदि ; यत —सभी ; भक्त-वृन्द —भक्त गण।*


### अनुवाद
[यहाँ लेखक पुन: पंचतत्त्व का वर्णन करते हैं।] श्रीकृष्ण चैतन्य, प्रभु नित्यानन्द, श्री अद्वैत, गदाधर, श्रीवास तथा महाप्रभु के सारे भक्तों!


## Verse ad/17/334
यत यत भक्त-गण वैसे वृन्दावने ।
नम्र हञा शिरे धरों सबार चरणे ॥३३४॥
*यत यत —जितने ; भक्त-गण —भक्त ; वैसे —निवास करते हैं ; वृन्दावने —वृन्दावन में ; नम्र हञा —विनम्र होकर ; शिरे —अपने सिर पर ; धरों —मैं रखता हूँ ; सबार —सबके ; चरणे —चरणकमल।*


### अनुवाद
मैं वृन्दावन के समस्त निवासियों को सादर नमस्कार करता हूँ। मैं विनीत भाव से उनके चरणकमलों को अपने शीश पर रखना चाहता हूँ।


## Verse ad/17/335-336
श्री-स्वरूप-श्री-रूप-श्री-सनातन ।
श्री-रघुनाथ-दास, आर श्री-जीव-चरण ॥३३५॥
शिरे धरि वन्दों, नित्य करों ताँर आश ।
चैतन्य-चरितामृत कहे कृष्णदास ॥३३६॥
*श्री-स्वरूप —श्री स्वरूप दामोदर ; श्री-रूप —श्री रूप गोस्वामी ; श्री-सनातन —श्री सनातन गोस्वामी ; श्री-रघुनाथ-दास —श्री रघुनाथ दास गोस्वामी ; आर —और ; श्री-जीव-चरण —श्री जीव गोस्वामी के चरणकमल ; शिरे —सिर पर ; धरि —रखकर ; वन्दों —मैं पूजा करता हूँ ; नित्य —सदा ; करों —मैं करता हूँ ; ताँर —उनको ; आश —सेवा करने की आशा करता हूँ ; चैतन्य-चरितामृत — श्रीचैतन्य चरितामृत नामक ग्रन्थ ; कहे —वर्णन करता है ; कृष्णदास — श्रील कृष्णदास कविराज गोस्वामी।*


### अनुवाद
मैं गोस्वामियों के चरणकमलों को अपने सिर पर रखना चाहता हूँ। उनके नाम हैं श्री स्वरूप दामोदर, श्री रूप गोस्वामी, श्री सनातन गोस्वामी, श्री रघुनाथ दास गोस्वामी तथा श्री जीव गोस्वामी। उनके चरणकमलों को अपने सिर पर रखकर और सदा उनकी सेवा करने की आशा से मैं श्रीकृष्णदास उनके चरणचिह्नों पर चलते हुए श्रीचैतन्य-चरितामृत का वर्णन कर रहा हूँ।
