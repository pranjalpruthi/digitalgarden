---
{"dg-publish":true,"permalink":"/cc-hi/adi-lila/chapter13/","created":"2025-01-05T19:32:04.050+05:30","updated":"2025-03-06T13:13:00.999+05:30"}
---


# Ādi-līlā

# Chapter 13 -     श्री चैतन्य महाप्रभु का आविर्भाव

श्रीचैतन्य-चरितामृत के इस तेरहवें अध्याय में चैतन्य महाप्रभु के आविर्भाव का वर्णन हुआ है। सम्पूर्ण आदिलीला में चैतन्य महाप्रभु के गृहस्थ जीवन का वर्णन है और इसी प्रकार अन्त्यलीला में उनके संन्यासी जीवन का वर्णन है। महाप्रभु की अन्त्यलीला के अन्तर्गत उनके संन्यासी जीवन के प्रथम छ: वर्ष मध्यलीला कहलाते हैं। इस अवधि में श्री चैतन्य महाप्रभु ने दक्षिण भारत का भ्रमण किया , वे वृन्दावन गये , वृन्दावन से लौटे और उन्होंने संकीर्तन आन्दोलन का प्रचार किया।

श्रीहट्ट जिले के निवासी उपेन्द्र मिश्र एक विद्वान ब्राह्मण थे। वे जगन्नाथ मिश्र के पिता थे। जगन्नाथ मिश्र नीलाम्बर चक्रवर्ती के निर्देशन में अध्ययन करने के लिए नवद्वीप आये। तत्पश्चात् नीलाम्बर चक्रवर्ती की बेटी शचीदेवी के साथ विवाह करने के बाद जगन्नाथ मिश्र वहीं टिक गये। श्री शचीदेवी की आठ सन्तानें हुईं , जो सभी बेटियाँ थीं और जन्म के तुरन्त बाद ही एक-एक करके सभी मर गईं। नवें गर्भ से उन्होंने एक पुत्र को जन्म दिया , जिसका नाम विश्वरूप रखा गया। तत्पश्चात् १४०७ शक सम्वत (१४८६ ई.) में फाल्गुन की पूर्णमासी को संध्या समय सिंह-लग्न राशि में श्री चैतन्य महाप्रभु का आविर्भाव श्री शचीदेवी और जगन्नाथ मिश्र के पुत्र के रूप में हुआ। उनके जन्म की खबर सुनकर पण्डितजन तथा ब्राह्मणजन उपहार ले-लेकर नवजात शिशु को देखने आये। नीलाम्बर चक्रवर्ती स्वयं एक महान् ज्योतिषाचार्य थे , अतएव तुरन्त ही उन्होंने जन्मकुण्डली तैयार की और फलित ज्योतिष गणना द्वारा देखा कि यह शिशु एक महापुरुष है। इस अध्याय में इस महापुरुष के लक्षणों का वर्णन हुआ है।


## Verse ad.13.1
स प्रसीदतु चैतन्य-देवो यस्य प्रसादत: ।
तल्लीला-वर्णने योग्य: सद्य: स्यादधमोऽप्ययम् ॥१॥
*स: — वे ; प्रसीदतु —अपना आशीर्वाद प्रदान करें ; चैतन्य-देव: —श्री चैतन्य महाप्रभु ; यस्य —जिनकी ; प्रसादत: —कृपा से ; तत्-लीला —उनकी लीलाएँ ; वर्णने —वर्णन में ; योग्य: —योग्य ; सद्य: —तत्काल ; स्यात् —सम्भव होती हैं ; अधम: —पतित ; अपि —भी ; अयम् —मैं हूँ।*


### अनुवाद
मैं श्री चैतन्य महाप्रभु की कृपा की कामना करता हूँ, जिनकी कृपा से एक अधम भी उनकी लीलाओं का वर्णन कर सकता है।


### तात्पर्य
श्री चैतन्य महाप्रभु या भगवान् श्रीकृष्ण का वर्णन करने के लिए जिस दैवी शक्ति की आवश्यकता होती है , वह भगवान् की कृपा एवं अनुकंपा है। बिना इस कृपा के कोई भी व्यक्ति दिव्य साहित्य की रचना नहीं कर सकता। किन्तु भगवान् की कृपा के बल पर साहित्य लिखने में एक अयोग्य व्यक्ति भी अद्भुत दिव्य विषयों का वर्णन कर सकता है। कृष्णशक्ति विना नहे तार प्रवर्तन ( चैतन्य-चरितामृत , अन्त्य ७.११) भगवान् की कृपा प्राप्त किये बिना कोई भी व्यक्ति भगवान् के नाम , यश , गुण , रूप , परिकर आदि का प्रचार नहीं कर सकता। अतएव यह निष्कर्ष निकलता है कि कृष्णदास कविराज गोस्वामी द्वारा श्रीचैतन्य-चरितामृत का वर्णन करना लेखक पर विशेष कृपावृष्टि का सूचक है , यद्यपि वे अपने आपको अत्यन्त अधम मानते थे। किन्तु हमें उन्हें अधम नहीं मान लेना चाहिए , क्योंकि वे ऐसा कह रहे हैं। बल्कि , जो भी ऐसे दिव्य साहित्य की रचना करने में समर्थ है , वह हमारा पूज्य गुरु है।


## Verse ad.13.2
जय जय श्री-कृष्ण-चैतन्य गौरचन्द्र ।
जयाद्वैतचन्द्र जय जय नित्यानन्द ॥२॥
*जय जय —जय हो ; श्री-कृष्ण-चैतन्य —श्री चैतन्य महाप्रभु ; गौर-चन्द्र —भगवान् गौरचन्द्र ; जय अद्वैत-चन्द्र —अद्वैत आचार्य की जय हो ; जय जय —जय हो ; नित्यानन्द —नित्यानन्द प्रभु।*


### अनुवाद
श्री कृष्णचैतन्य महाप्रभु की जय हो! श्री अद्वैतचन्द्र की जय हो! श्री नित्यानन्द प्रभु की जय हो!


## Verse ad.13.3
जय जय गदाधर जय श्रीनिवास ।
जय मुकुन्द वासुदेव जय हरिदास ॥३॥
*जय जय गदाधर —गदाधर प्रभु की जय हो ; जय श्रीनिवास —श्रीवास ठाकुर की जय हो ; जय मुकुन्द — मुकुन्द की जय हो ; वासुदेव —वासुदेव की जय हो ; जय हरिदास —हरिदास ठाकुर की जय हो।*


### अनुवाद
गदाधर प्रभु की जय हो! श्रीवास ठाकुर की जय हो! मुकुन्द प्रभु तथा वासुदेव प्रभु की जय हो! हरिदास ठाकुर की जय हो!


## Verse ad.13.4
जय दामोदर-स्वरूप जय मुरारि गुप्त ।
एइ सब चन्द्रोदये तम: कैल लुप्त ॥४॥
*जय —जय हो ; दामोदर-स्वरूप —स्वरूप दामोदर ; जय —जय हो ; मुरारि गुप्त —मुरारी गुप्त ; एइ सब —इन सबकी ; चन्द्र-उदये —उगे चन्द्रों की ; तम: —अन्धकार ; कैल —किया ; लुप्त —लुप्त।*


### अनुवाद
स्वरूप दामोदर तथा मुरारि गुप्त की जय हो! इन सारे दैदीप्यमान चन्द्रमाओं ने मिलकर इस भौतिक जगत् के अंधकार को दूर भगाया है।


## Verse ad.13.5
जय श्री-चैतन्यचन्द्रेर भक्त चन्द्र-गण ।
सबार प्रेम ज्योत्स्‍नाय उज्ज्वल त्रि-भुवन ॥५॥
*जय —जय हो ; श्री-चैतन्य —चैतन्य महाप्रभु की ; चन्द्रेर —जो चन्द्र की भाँति चमकते हैं ; भक्त —भक्त ; चन्द्र-गण —अन्य चन्द्र ; सबार —उन सबके ; प्रेम-ज्योत्स्‍नाय — भगवत्-प्रेम के पूर्ण प्रकाश से ; उज्ज्वल —उज्ज्वल ; त्रि-भुवन —तीनों भुवन।*


### अनुवाद
उन सारे चन्द्रमाओं की जय हो, जो चैतन्य महाप्रभु नामक प्रधान चन्द्रमा के भक्त हैं! उनका उज्ज्वल चन्द्रप्रकाश समूचे ब्रह्माण्ड को प्रकाशित करता है।


### तात्पर्य
इस श्लोक में चन्द्रगण बहुवचन सूचक है। इससे सूचित होता है कि चन्द्रमा अनेक हैं। भगवद्गीता ( १०.२१) में भगवान् कहते हैं— नक्षत्राणां अहं शशी —‘‘ मैं नक्षत्रों में चन्द्रमा हूँ।’’ सारे नक्षत्र (तारे) चन्द्रमा के समान हैं। पाश्चात्य ज्योतिर्विद नक्षत्रों को सूर्य समान मानते हैं , किन्तु वैदिक ज्योतिर्विद वैदिक शास्त्रों का अनुगमन करने के फलस्वरूप इन्हें चन्द्रमा के समान मानते हैं। सूर्य में बड़े जोर से चमकने की शक्ति होती है और चन्द्रमा सूर्य के प्रकाश को परावर्तित करने के कारण उज्ज्वल प्रतीत होता है। चैतन्य-चरितामृत में कृष्ण को सूर्य की भाँति बतलाया गया है। परम शक्तिमान तो भगवान् श्रीकृष्ण या श्री चैतन्य महाप्रभु हैं और उनके भक्तगण भी उज्ज्वल तथा प्रकाशमय हैं , क्योंकि वे सर्वोपरि सूर्य के प्रकाश को परावर्तित करते हैं। चैतन्य-चरितामृत का कथन है (मध्य २२.३१) :

‘‘ कृष्ण सूर्य के समान तेजस्वी हैं। सूर्य के उदय होते ही अंधकार या अज्ञान के रह पाने का प्रश्न ही नहीं उठता।’’ इसी प्रकार इस श्लोक में भी यह वर्णन हुआ है कि कृष्ण-रूपी सूर्य-प्रकाश के परावर्तन से प्रकाशित इन चन्द्रमाओं के प्रकाश से या चैतन्य महाप्रभु के सारे भक्तों की कृपा से यह सारा जगत् , कलियुग के अंधकार के बावजूद प्रकाशित हो उठेगा। केवल चैतन्य महाप्रभु के भक्त ही कलियुग के अन्धकार को , इस युग की जनता के अज्ञान को दूर कर सकते हैं। और कोई ऐसा नहीं कर सकता। अतएव हमारी यही कामना है कि कृष्णभावनामृत आन्दोलन के सारे भक्त सर्वोपरि सूर्य के प्रकाश को परावर्तित करते हुए सारे जगत् के अंधकार को दूर करें।


## Verse ad.13.6
एइ त’ कहिल ग्रन्थारम्भे मुख-बन्ध ।
एबे कहि चैतन्य-लीला-क्रम-अनुबन्ध ॥६॥
*एइ त’ —इस प्रकार ; कहिल —मैंने कहा है ; ग्रन्थ-आरम्भे —ग्रन्थ के आरम्भ में ; मुख-बन्ध —आमुख ; एबे —अब ; कहि —मैं कहता हूँ ; चैतन्य —चैतन्य महाप्रभु की ; लीला-क्रम —क्रम बद्ध लीलाएँ ; अनुबन्ध —जैसे वे आपस में जुड़ी हैं।*


### अनुवाद
इस प्रकार मैंने चैतन्य-चरितामृत की भूमिका कही है। अब मैं चैतन्य महाप्रभु की लीलाओं का काल-क्रम से वर्णन करूँगा।


## Verse ad.13.7
प्रथमे त’ सूत्र-रूपे करिये गणन ।
पाछे ताहा विस्तारि करिब विवरण ॥७॥
*प्रथमे —आरम्भ में ; त’ —फिर भी ; सूत्र-रूपे —सूत्र के रूप में ; करिये —करता हूँ ; गणन — गणना ; पाछे —तत्पश्चात् ; ताहा —वह ; विस्तारि —वर्णन करना ; करिब —मैं करूँगा ; विवरण — विस्तार।*


### अनुवाद
सर्वप्रथम मैं महाप्रभु की लीलाओं को सूत्र-रूप में कहता हूँ। तब मैं उनका वर्णन विस्तार से करूँगा।


## Verse ad.13.8
श्री-कृष्ण-चैतन्य नवद्वीपे अवतरि ।
आट-चल्लिश वत्सर प्रकट विहरि ॥८॥
*श्री-कृष्ण-चैतन्य —श्री चैतन्य महाप्रभु ; नवद्वीपे —नवद्वीप में ; अवतरि —अवतरित होकर ; आट-चल्लिश —अड़तालीस ; वत्सर —वर्ष ; प्रकट —प्रकट ; विहरि —आनन्द लेते हुए।*


### अनुवाद
श्री चैतन्य महाप्रभु नवद्वीप में अवतरित होकर अड़तालीस वर्षों तक प्रकट रहे और उन्होंने अपनी लीलाओं का आनन्द लिया।


## Verse ad.13.9
चौद्द-शत सात शके जन्मेर प्रमाण ।
चौद्द-शत पञ्चान्ने हइल अन्तर्धान ॥९॥
*चौद्द-शत-सत —चौदह सौ सात ; शके — शक सम्वत में ; जन्मेर —जन्म के ; प्रमाण —प्रमाण ; चौद्द-शत पञ्चान्ने —चौदह सौ पचपन में ; हइल —हो गये ; अन्तर्धान — अन्तर्धान।*


### अनुवाद
श्री चैतन्य महाप्रभु शक सम्वत १४०७ (१४८६ ई.) में प्रकट हुए और १४५५ (१५३४ ई.) में इस जगत् से अन्तर्धान हो गये।


## Verse ad.13.10
चब्बिश वत्सर प्रभु कैल गृह-वास ।
निरन्तर कैल कृष्ण-कीर्तन-विलास ॥१०॥
*चब्बिश —चौबीस ; वत्सर —वर्ष ; प्रभु —महाप्रभु ; कैल —किया ; गृह-वास —घर में रहे ; निरन्तर —सदा ; कैल —किया ; कृष्ण-कीर्तन —हरे कृष्ण मंत्र का कीर्तन ; विलास —लीलाएँ।*


### अनुवाद
श्री चैतन्य महाप्रभु चौबीस वर्षों तक गृहस्थाश्रम में रहे और सदा हरे कृष्ण आन्दोलन की लीलाओं में व्यस्त रहे।


## Verse ad.13.11
चब्बिश वत्सर-शेषे करिया सन्न्यास ।
आर चब्बिश वत्सर कैल नीलाचले वास ॥११॥
*चब्बिश —चौबीस ; वत्सर —वर्ष ; शेषे —के अन्त में ; करिया —स्वीकार करके ; सन्न्यास — संन्यास ; आर —अन्य ; चब्बिश —चौबीस ; वत्सर —वर्ष ; कैल —किया ; नीलाचले — जगन्नाथ पुरी में ; वास —निवास।*


### अनुवाद
चौबीस वर्ष बाद उन्होंने संन्यास ग्रहण कर लिया और अगले चौबीस वर्षों तक वे जगन्नाथ पुरी में रहे।


## Verse ad.13.12
तार मध्ये छय वत्सर——गमनागमन ।
कभु दक्षिण, कभु गौड़, कभु वृन्दावन ॥१२॥
*तार मध्ये —उसमें से ; छय वत्सर — छ: वर्ष ; गमन-आगमन —यात्रा करना ; कभु —कभी-कभी ; दक्षिण —दक्षिण भारत में ; कभु —कभी-कभी ; गौड़ — बंगाल में ; कभु —कभी-कभी ; वृन्दावन —वृन्दावन में।*


### अनुवाद
इन अन्तिम चौबीस वर्षों में से छ: वर्षों तक वे लगातार भारत का भ्रमण करते रहे—कभी दक्षिण भारत में, कभी बंगाल में तो कभी वृन्दावन में।


## Verse ad.13.13
अष्टादश वत्सर रहिला नीलाचले ।
कृष्ण-प्रेम-नामामृते भासा’ल सकले ॥१३॥
*अष्टादश —अठारह ; वत्सर — वर्ष ; रहिला —रहे ; नीलाचले —जगन्नाथ पुरी में ; कृष्ण-प्रेम —कृष्ण-प्रेम ; नाम-अमृते —हरे कृष्ण मंत्र के अमृत में ; भासा’ल — डुबो दिया ; सकले —प्रत्येक को।*


### अनुवाद
शेष अठारह वर्षों तक वे निरन्तर जगन्नाथ पुरी में ही रहे। वहाँ उन्होंने अमृततुल्य हरे कृष्ण महामन्त्र का कीर्तन करते हुए हर एक को कृष्ण-प्रेम की बाढ़ से सराबोर कर दिया।


## Verse ad.13.14
गार्हस्थ्ये प्रभुर लीला——‘आदि’-लीलाख्यान ।
‘मध्य’-‘अन्त्य’-लीला——शेष-लीलार दुइ नाम ॥१४॥
*गार्हस्थ्ये —गृहस्थ जीवन में ; प्रभुर — महाप्रभु की ; लीला —लीलाएँ ; आदि —आदि ; लीला —लीलाएँ ; आख्यान —उनका नाम है ; मध्य — मध्य ; अन्त्य —अन्त्य ; लीला —लीलाएँ ; शेष-लीलार —लीलाओं का अन्तिम भाग ; दुइ —दो ; नाम — नाम।*


### अनुवाद
उनके गृहस्थ-जीवन की लीलाएँ आदिलीला अर्थात् मूल लीलाएँ कहलाती हैं और उनकी बाद की लीलाएँ मध्यलीला तथा अन्त्यलीला कहलाती हैं।


## Verse ad.13.15
आदि-लीला-मध्ये प्रभुर यतेक चरित ।
सूत्र-रूपे मुरारि गुप्त करिला ग्रथित ॥१५॥
*आदि-लीला —आदि-लीला ; मध्ये —के दौरान ; प्रभुर —महाप्रभु का ; यतेक —जो कुछ ; चरित —कार्यकलाप ; सूत्र-रूपे —संक्षेप में ; मुरारि गुप्त —मुरारि गुप्त ; करिला —किए हैं ; ग्रथित —लिखें हैं।*


### अनुवाद
आदिलीला के अन्तर्गत श्री चैतन्य महाप्रभु ने जितनी लीलाएँ कीं, उन्हें मुरारि गुप्त ने संक्षेप में अंकित किया है।


## Verse ad.13.16
प्रभुर ये शेष-लीला स्वरूप-दामोदर ।
सूत्र करि’ ग्रन्थिलेन ग्रन्थेर भितर ॥१६॥
*प्रभुर —महाप्रभु की ; ये —जो कुछ ; शेष-लीला — अन्त की लीलाएँ ; स्वरूप-दामोदर —स्वरूप दामोदर ; सूत्र करि’ —संक्षेप में ; ग्रन्थिलेन —लिखा ; ग्रन्थेर —पुस्तक ; भितर — में।*


### अनुवाद
उनकी बाद की (शेष) लीलाएँ (मध्यलीला तथा अन्त्यलीला) उनके सचिव स्वरूप दामोदर गोस्वामी ने संक्षेप में लिपिबद्ध कीं और इस प्रकार वे पुस्तक के रूप में रखी हुई हैं।


## Verse ad.13.17
एइ दुइ जनेर सूत्र देखिया शुनिया ।
वर्णना करेन वैष्णव क्रम ये करिया ॥१७॥
*एइ —इनके ; दुइ —दो ; जनेर —व्यक्तियों की ; सूत्र — टिप्पणी ; देखिया —देखकर ; शुनिया —और सुनकर ; वर्णना —वर्णन ; करेन —करता है ; वैष्णव — भक्त ; क्रम —क्रमानुसार ; ये —जो ; करिया —करके।*


### अनुवाद
इन दो महापुरुषों द्वारा अंकित टिप्पणियों को देखकर तथा सुनकर कोई भी वैष्णव अर्थात् भगवद्भक्त इन लीलाओं को क्रमवार जान सकता है।


## Verse ad.13.18
बाल्य, पौगण्ड, कैशोर, यौवन,——चारि भेद ।
अतएव आदि-खण्डे लीला चारि भेद ॥१८॥
*बाल्य —बाल्यावस्था ; पौगण्ड —किशोरावस्था से पूर्व ; कैशोर —किशोरावस्था ; यौवन —यौवनावस्था ; चारि —चार ; भेद —भेद ; अतएव —अतएव ; आदि-खण्डे —आदि भाग में ; लीला —लीलाओं के ; चारि —चार ; भेद —भेद।*


### अनुवाद
उनकी आदिलीला में चार विभाग हैं—बाल्य, पौगण्ड, कैशोर तथा यौवन।


## Verse ad.13.19
सर्व-सद्गुण-पूर्णाम् तां वन्दे फाल्गुन-पूर्णिमाम् ।
यस्यां श्री-कृष्ण-चैतन्योऽवतीर्ण: कृष्ण-नामभि: ॥१९॥
*सर्व —सभी ; सत् —शुभ ; गुण —गुण ; पूर्णाम् —पूर्ण ; ताम् —वह ; वन्दे —मैं प्रणाम करता हूँ ; फाल्गुन —फाल्गुन मास की ; पूर्णिमाम् —पूर्णिमा की सन्ध्या ; यस्याम् —जिसमें ; श्री-कृष्ण-चैतन्य: —श्री चैतन्य महाप्रभु ; अवतीर्ण: —अवतरित हुए ; कृष्ण —भगवान् कृष्ण का ; नामभि: —पावन नाम के कीर्तन सहित।*


### अनुवाद
मैं फाल्गुन महीने की पूर्णिमा की संध्या को सादर नमस्कार करता हूँ, जो शुभ-लक्षणों से पूर्ण शुभ घड़ी है, जब श्री चैतन्य महाप्रभु हरे कृष्ण नाम के संकीर्तन के साथ अवतीर्ण हुए।


## Verse ad.13.20
फाल्गुन-पूर्णिमा-सन्ध्याय प्रभुर जन्मोदय ।
सेइ-काले दैव-योगे चन्द्र-ग्रहण हय ॥२०॥
*फाल्गुन-पूर्णिमा —फाल्गुन मास की पूर्णिमा ; सन्ध्याय —की संध्या समय ; प्रभुर —श्री चैतन्य महाप्रभु का ; जन्म-उदय —जन्म के समय ; सेइ-काले —उस क्षण ; दैव-योगे —दैव-योग से , अचानक ; चन्द्र-ग्रहण —चन्द्र ग्रहण ; हय —होता है।*


### अनुवाद
फाल्गुन पूर्णिमा की संध्या के समय जब महाप्रभु ने जन्म लिया, संयोगवश उस समय चन्द्रग्रहण भी लगा था।


## Verse ad.13.21
‘हरि’ ‘हरि’ बले लोक हरषित हञा ।
जन्मिला चैतन्य-प्रभु ‘नाम’ जन्माइया ॥२१॥
*हरि हरि —भगवान् के पावन नामों ; बले —बोले ; लोक —लोग ; हरषित —हर्षित ; हञा —होकर ; जन्मिला —जन्म लिया ; चैतन्य-प्रभु —श्री चैतन्य महाप्रभु ने ; नाम —पावन नाम ; जन्माइया —प्रकट करके।*


### अनुवाद
हर्ष से हर व्यक्ति भगवान् के पवित्र नाम ‘‘हरि! हरि!’’ का उच्चारण कर रहा था और अपने प्रकट होने के पूर्व महाप्रभु पवित्र नाम को प्रकट कर चुके थे।


## Verse ad.13.22
जन्म-बाल्य-पौगण्ड-कैशोर-युवा-काले ।
हरि-नाम लओयाइला प्रभु नाना छले ॥२२॥
*जन्म —जन्म-समय ; बाल्य —बाल्यावस्था ; पौगण्ड —पौगण्ड अवस्था ; कैशोर —किशोरावस्था ; युवा-काले — युवावस्था ; हरि-नाम —भगवान् का पावन नाम ; लओयाइला —लिवाया ; प्रभु —महाप्रभु ; नाना —नाना प्रकार ; छले — विभिन्न बहानों से।*


### अनुवाद
श्री चैतन्य महाप्रभु ने अपने जन्म के समय, बाल्य, पौगण्ड, कैशोर तथा युवावस्था में भिन्न-भिन्न बहानों से लोगों को हरि-नाम (हरे कृष्ण महामन्त्र) का कीर्तन करने के लिए प्रेरित किया।


## Verse ad.13.23
बाल्य-भाव छले प्रभु करेन क्रन्दन ।
‘कृष्ण’ ‘हरि’ नाम शुनि’ रहये रोदन ॥२३॥
*बाल्य-भाव छले —जैसे अपने बाल्य-भाव में ; प्रभु —महाप्रभु ; करेन —करते हैं ; क्रन्दन —क्रन्दन , रोना ; कृष्ण —भगवान् कृष्ण ; हरि —भगवान् हरि ; नाम —नाम ; शुनि’ —सुनकर ; रहये —रुक जाता ; रोदन —रोना।*


### अनुवाद
अपने बाल्यकाल में जब महाप्रभु रो रहे होते थे, तब कृष्ण तथा हरि के पवित्र नामों को सुनकर वे तुरन्त रोना बन्द कर देते थे।


## Verse ad.13.24
अतएव ‘हरि’ ‘हरि’ बले नारीगण ।
देखिते आइसे येबा सर्व बन्धु जन ॥२४॥
*अतएव —अतएव ; हरि हरि —भगवान् का पावन नाम हरि हरि ; बले —कीर्तन करतीं ; नारी-गण —सभी महिलाएँ ; देखिते —देखने के लिए ; आइसे —वे आतीं ; येबा —जो कोई ; सर्व —सभी ; बन्धु-जन —मित्र-गण।*


### अनुवाद
जितनी सारी स्नेहशीला स्त्रियाँ बालक को देखने आती थीं, वे बालक के रोते ही ‘‘हरि! हरि!’’ नाम का उच्चारण करती थीं।


## Verse ad.13.25
‘गौरहरि’ बलि’ तारे हासे सर्व नारी ।
अतएव हैल ताँर नाम ‘गौरहरि’ ॥२५॥
*गौरहरि —गौरहरि ; बलि’ —इस प्रकार सम्बोधित करके ; तारे —महाप्रभु को ; हासे —हँसती हैं ; सर्व नारी —सभी महिलाएँ ; अतएव —अतएव ; हैल —हो गया ; ताँर —उनका ; नाम —नाम ; गौरहरि —गौरहरि।*


### अनुवाद
जब स्त्रियाँ यह कौतुक देखती थीं, तो वे आनन्दित होकर हँसने लगती थीं और वे महाप्रभु को ‘गौरहरि’ कहकर पुकारने लगीं। तभी से उनका अन्य नाम ‘गौरहरि’ पड़ गया।


## Verse ad.13.26
बाल्य वयस——यावत् हाते खड़ि दिल ।
पौगण्ड वयस——यावत्विवाह ना कैल ॥२६॥
*बाल्य वयस —बाल्यावस्था ; यावत् —जब तक नहीं ; हाते —उनके हाथ में ; खड़ि —खड़िया ; दिल —दी गई ; पौगण्ड वयस —पौगण्डावस्था ; यावत् —जब तक नहीं ; विवाह —विवाह ; ना —नहीं ; कैल —किया।*


### अनुवाद
उनका बाल्यकाल उनकी शिक्षा का शुभारम्भ होने (हाते खड़ि) के समय तक रहा, और बाल्यकाल समाप्ति से लेकर उनके विवाहित होने तक की उम्र पौगण्ड कहलाती है।


## Verse ad.13.27
विवाह करिले हैल नवीन यौवन ।
सर्वत्र लओयाइल प्रभु नाम-सङ्कीर्तन ॥२७॥
*विवाह करिले —विवाह करने के बाद ; हैल —आरम्भ हुआ ; नवीन —नया ; यौवन —यौवन ; सर्वत्र —सर्वत्र ; लओयाइल —दिलवाया ; प्रभु —महाप्रभु ; नाम-सङ्कीर्तन —संकीर्तन अभियान।*


### अनुवाद
उनके विवाह के बाद उनका यौवन प्रारम्भ हुआ, और अपनी युवावस्था में उन्होंने हर एक को सर्वत्र हरे कृष्ण महामन्त्र कीर्तन करने के लिए प्रेरित किया।


## Verse ad.13.28
पौगण्ड-वयसे पड़ेन, पड़ान शिष्यगणे ।
सर्वत्र करेन कृष्ण-नामेर व्याख्याने ॥२८॥
*पौगण्ड-वयसे —पौगण्डा-अवस्था में ; पड़ेन —अध्ययन , शिक्षा ; पड़ान —पढ़ाते हैं ; शिष्य-गणे —शिष्यों को ; सर्वत्र —सर्वत्र ; करेन —करते हैं ; कृष्ण-नामेर —भगवान् कृष्ण के पावन नाम का ; व्याख्याने —व्याख्यान।*


### अनुवाद
पौगण्ड अवस्था में वे गम्भीर विद्यार्थी बन गये और शिष्यों को पढ़ाते भी थे। इस तरह वे सर्वत्र कृष्णनाम की व्याख्या करते थे।


## Verse ad.13.29
सूत्र-वृत्ति-पाँजि-टीका कृष्णेते तात्पर्य ।
शिष्येर प्रतीत हय,——प्रभाव आश्चर्य ॥२९॥
*सूत्र —सूत्र ; वृत्ति —व्याख्या ; पाँजि —उपयोग , कार्यान्वित ; टीका —टीका ; कृष्णेते —कृष्ण को ; तात्पर्य —तात्पर्य ; शिष्येर —शिष्य को ; प्रतीत —प्रतीति ; हय —हो जाती है ; प्रभाव —प्रभाव ; आश्चर्य —आश्चर्य।*


### अनुवाद
व्याकरण का पाठ पढ़ाते समय तथा व्याख्या करके बताते समय श्री चैतन्य महाप्रभु ने अपने शिष्यों को भगवान् कृष्ण की महिमा के विषय में शिक्षा दी। चूँकि उनकी सारी व्याख्याएँ कृष्ण में समाप्त होती थीं, अतएव शिष्यगण उन्हें आसानी से समझ सकते थे। इस तरह उनका प्रभाव आश्चर्यजनक था।


### तात्पर्य
श्रील जीव गोस्वामी ने दो भागों में व्याकरण को संकलित किया है , जिनके नाम हैं— लघुहरिनामामृत-व्याकरण तथा बृहद्धरिनामामृत-व्याकरण। यदि कोई इन दोनों व्याकरण ग्रंथों को पढ़ लेता है , तो वह संस्कृत भाषा के व्याकरण-नियमों को जानने के साथ-साथ यह भी सीख लेता है कि कृष्ण का महान् भक्त कैसे बना जाए।

चैतन्य-भागवत , मध्य-खण्ड के प्रथम अध्याय में उस विधि का उल्लेख हुआ है , जिससे श्री चैतन्य महाप्रभु व्याकरण पढ़ाते थे। वे व्याकरण के सूत्रों को उसी तरह शाश्वत बतलाते थे , जिस प्रकार कृष्ण का पवित्र नाम है। जैसाकि भगवद्गीता ( १५.१५) में कहा गया है— वेदैश्च सर्वैरहमेव वेद्य:। सारे वेदों का सार कृष्ण को समझ लेना है। अतएव यदि कोई ऐसी बात बताता है , जो कृष्ण नहीं है , तो वह व्यर्थ ही श्रम करता है और उसके जीवन का उद्देश्य पूरा नहीं होता। यदि कोई केवल शिक्षक या प्राचार्य बन जाता है , किन्तु कृष्ण को नहीं समझता , तो यह समझना चाहिए कि वह अधम व्यक्ति है , जैसाकि भगवद्गीता ( ७.१५) में कहा गया है ( नराधमा माययापहृतज्ञाना: ) । यदि कोई मनुष्य समस्त प्रामाणिक शास्त्रों का सार जाने बिना शिक्षक बन जाता है , तो उसका अध्यापन गधे के रेंकने की तरह कोलाहलकारी होता है।


## Verse ad.13.30
यारे देखे, तारे कहे,——कह कृष्ण-नाम ।
कृष्ण-नामे भासाइल नवद्वीप-ग्राम ॥३०॥
*यारे —जिस किसी को ; देखे —वे देखते ; तारे —उसको ; कहे —वे कहते ; कह —बोलो ; कृष्ण-नाम —कृष्ण का पवित्र नाम ; कृष्ण-नामे —भगवान् कृष्ण के पावन नाम में ; भासाइल —डुबो दिया ; नवद्वीप —नवद्वीप ; ग्राम —ग्राम।*


### अनुवाद
जब चैतन्य महाप्रभु विद्यार्थी थे, तब उन्हें जो कोई मिलता था उसको वे हरे कृष्ण महामन्त्र का कीर्तन करने के लिए कहते थे। इस तरह उन्होंने पूरे नवद्वीप ग्राम को हरे कृष्ण कीर्तन से आप्लावित कर दिया।


### तात्पर्य
वर्तमान नवद्वीप धाम सम्पूर्ण नवद्वीप का अंश मात्र है। नवद्वीप का अर्थ है ‘‘नौ द्वीपों का समूह।’’ ये नवों द्वीप जो कुल मिलाकर लगभग ३२ वर्गमील भूमि में हैं , गंगा की विभिन्न धाराओं द्वारा घिरे हैं। नवद्वीप क्षेत्र के इन नवों द्वीपों में भक्ति का अनुशीलन करने के लिए विभिन्न स्थान हैं। श्रीमद्भागवत ( ७.५.२३) में बतलाया गया है कि भक्ति नवविध होती है , अर्थात् नौ प्रकार के भक्ति-कार्य होते हैं—

नौ प्रकार की भक्ति के अनुशीलन के लिए नवद्वीप क्षेत्र में विभिन्न द्वीप हैं। वे इस प्रकार हैं—(१) अन्तर्द्वीप , ( २) सीमन्तद्वीप , ( ३) गोद्रुमद्वीप , ( ४) मध्यद्वीप , ( ५) कोलद्वीप , ( ६) ऋतुद्वीप , ( ७) जह्नुद्वीप , ( ८) मोदद्रुमद्वीप तथा (९) रुद्रद्वीप। नक्शे के अनुसार हमारा इस्कॉन नवद्वीप-केन्द्र रुद्रद्वीप में स्थित है। रुद्रद्वीप के नीचे अन्तर्द्वीप में मायापुर है। वहीं चैतन्य महाप्रभु के पिता श्री जगन्नाथ मिश्र रहा करते थे। युवक चैतन्य महाप्रभु इन सारे द्वीपों में अपनी संकीर्तन-मंडली का नेतृत्व करते थे। इस तरह उन्होंने सारे क्षेत्र को कृष्ण-प्रेम की लहरों से आप्लावित किया।


## Verse ad.13.31
किशोर वयसे आरम्भिला सङ्कीर्तन ।
रात्र-दिने प्रेमे नृत्य, सङ्गे भक्त-गण ॥३१॥
*किशोर वयसे —उनकी युवावस्था आरम्भ होने से थोड़ा पहले ; आरम्भिला —आरम्भ किया ; सङ्कीर्तन —संकीर्तन अभियान ; रात्र-दिने —दिन-रात ; प्रेमे —आनन्द में ; नृत्य —नृत्य ; सङ्गे —के संग ; भक्त-गण —भक्त।*


### अनुवाद
युवावस्था के कुछ पहले उन्होंने संकीर्तन आन्दोलन प्रारम्भ किया। वे अपने भक्तों के साथ भावविभोर होकर दिन-रात नृत्य किया करते थे।


## Verse ad.13.32
नगरे नगरे भ्रमे कीर्तन करिया ।
भासाइल त्रि-भुवन प्रेम-भक्ति दिया ॥३२॥
*नगरे नगरे —नगर के विभिन्न भागों में ; भ्रमे —घूमते ; कीर्तन —कीर्तन ; करिया —करते हुए ; भासाइल —डुबो दिया ; त्रि-भुवन —तीनों जगतों के ; प्रेम-भक्ति —भगवत् प्रेम ; दिया —वितरण करते हुए।*


### अनुवाद
ज्यों-ज्यों महाप्रभु कीर्तन करते हुए सर्वत्र भ्रमण करने लगे, त्यों-त्यों संकीर्तन आन्दोलन नगर के एक छोर से दूसरे छोर तक बढ़ता गया। इस तरह उन्होंने सारे विश्व को भगवत्प्रेम वितरण करके आप्लावित कर दिया।


### तात्पर्य
कोई प्रश्न कर सकता है कि कृष्ण-प्रेम से तीनों जगत् किस प्रकार आप्लावित हो गये , क्योंकि चैतन्य महाप्रभु तो केवल नवद्वीप क्षेत्र में ही कीर्तन कर रहे थे। इसका उत्तर यह है कि श्री चैतन्य महाप्रभु स्वयं कृष्ण हैं। सर्वप्रथम भगवान् द्वारा सक्रिय बनाये जाने पर अखिल ब्रह्माण्ड की सृष्टि होती है। इसी प्रकार ५०० वर्ष पूर्व चैतन्य महाप्रभु की इच्छा हुई कि संकीर्तन आन्दोलन विश्वभर में फैले , तो इस आन्दोलन को गति मिली और आज उसी गति की निरन्तरता में कृष्णभावनामृत आन्दोलन सारे विश्व में फैल रहा है और इसी तरह यह धीरे-धीरे अखिल ब्रह्माण्ड में फैल जायेगा। कृष्णभावनामृत आन्दोलन के इस प्रकार फैलने से हर व्यक्ति कृष्ण-प्रेम के सागर में निमग्न हो जायेगा।


## Verse ad.13.33
चब्बिश वत्सर ऐछे नवद्वीप-ग्रामे ।
लओयाइला सर्व-लोके कृष्ण-प्रेम-नामे ॥३३॥
*चब्बिश —चौबीस ; वत्सर —वर्ष ; ऐछे —इस प्रकार ; नवद्वीप —नवद्वीप ; ग्रामे —ग्राम में ; लओयाइला —प्रेरित किया ; सर्व-लोके —प्रत्येक पुरुष ; कृष्ण-प्रेम —कृष्ण-प्रेम ; नामे —पावन नाम में।*


### अनुवाद
चैतन्य महाप्रभु नवद्वीप क्षेत्र में चौबीस वर्षों तक रहे और उन्होंने हर व्यक्ति को हरे कृष्ण महामन्त्र का कीर्तन करने तथा इस तरह कृष्ण-प्रेम में निमग्न होने के लिए प्रेरित किया।


## Verse ad.13.34
चब्बिश वत्सर छिला करिया सन्न्यास ।
भक्त-गण लञा कैला नीलाचले वास ॥३४॥
*चब्बिश —चौबीस ; वत्सर —वर्ष ; छिला —रहे ; करिया —स्वीकार करके ; सन्न्यास —संन्यास ; भक्त-गण —भक्तगण ; लञा —अपने साथ लेते हुए ; कैला —किया ; नीलाचले —जगन्नाथ पुरी में ; वास —निवास।*


### अनुवाद
शेष चौबीस वर्षों तक श्री चैतन्य महाप्रभु संन्यास लेकर अपने भक्तों के साथ जगन्नाथ पुरी में निवास करते रहे।


## Verse ad.13.35
तार मध्ये नीलाचले छय वत्सर ।
नृत्य, गीत, प्रेमभक्ति-दान निरन्तर ॥३५॥
*तार मध्ये —इन चौबीस वर्षों में से ; नीलाचले —जब वे जगन्नाथ पुरी में रह रहे थे ; छय वत्सर —लगातार छ: वर्ष ; नृत्य —नृत्य ; गीत —गायन ; प्रेम-भक्ति —प्रेम भक्ति ; दान —वितरण ; निरन्तर —निरन्तर।*


### अनुवाद
नीलाचल (जगन्नाथ पुरी) के इन चौबीस वर्षों में से छ: वर्षों तक उन्होंने सदैव कीर्तन और नृत्य द्वारा भगवत्प्रेम का वितरण किया।


## Verse ad.13.36
सेतुबन्ध, आर गौड़-व्यापि वृन्दावन ।
प्रेम-नाम प्रचारिया करिला भ्रमण ॥३६॥
*सेतुबन्ध —सेतु बन्ध ; आर —और ; गौड़ —बंगाल ; व्यापि —व्यापी ; वृन्दावन —वृन्दावन को ; प्रेम-नाम —कृष्ण-प्रेम तथा कृष्ण का पावन नाम ; प्रचारिया —प्रचार करते हुए ; करिला —किया ; भ्रमण —भ्रमण।*


### अनुवाद
इन छ: वर्षों में कुमारी अन्तरीप से लेकर बंगाल होते हुए वृन्दावन तक कीर्तन करते, नाचते और कृष्ण-प्रेम का वितरण करते हुए उन्होंने सारे भारत का भ्रमण किया।


## Verse ad.13.37
एइ ‘मध्य-लीला’ नाम——लीला-मुख्यधाम ।
शेष अष्टादश वर्ष——‘अन्त्य-लीला’ नाम ॥३७॥
*एइ —ये ; मध्य-लीला नाम —मध्य लीलाएँ नामक ; लीला — लीलाएँ ; मुख्य-धाम —मुख्य धाम ; शेष —अन्तिम ; अष्टादश —अठारह ; वर्ष —वर्ष ; अन्त्य-लीला — अन्त्य लीलाएँ ; नाम —नामक।*


### अनुवाद
संन्यास ग्रहण करने के बाद चैतन्य महाप्रभु के भ्रमण के समय के कार्यकलाप ही उनकी मुख्य लीलाएँ हैं। शेष अठारह वर्षों के उनके कार्यकलाप अन्त्यलीला कहलाते हैं।


## Verse ad.13.38
तार मध्ये छय वत्सर भक्तगण-सङ्गे ।
प्रेम-भक्ति लओयाइल नृत्य-गीत-रङ्गे ॥३८॥
*तार मध्ये —उसमें से ; छय वत्सर —छ: वर्ष ; भक्त-गण-सङ्गे —भक्तों के साथ ; प्रेम-भक्ति —प्रेम भक्ति ; लओयाइल —प्रेरित की ; नृत्य —नृत्य ; गीत —कीर्तन ; रङ्गे —दिव्य आनन्द में।*


### अनुवाद
इन अठारह वर्षों में से वे छ: वर्षों तक लगातार जगन्नाथ पुरी में रहे और नियमित रूप से कीर्तन किया और सारे भक्तों को कीर्तन तथा नृत्य द्वारा कृष्ण-प्रेम के लिए प्रेरित किया।


## Verse ad.13.39
द्वादश वत्सर शेष रहिला नीलाचले ।
प्रेमावस्था शिखाइला आस्वादन-च्छले ॥३९॥
*द्वादश —बारह ; वत्सर —वर्ष ; शेष —शेष ; रहिला —रहे ; नीलाचले — जगन्नाथ पुरी में ; प्रेम-अवस्था —आनन्द की स्थिति में ; शिखाइला —हर एक को शिक्षा दी ; आस्वादन-छले —स्वयं आस्वादन करने के बहाने।*


### अनुवाद
शेष बारह वर्ष वे जगन्नाथ पुरी में रहे और कृष्ण-प्रेम की दिव्य अनुभूति का आस्वादन करते हुए उन्होंने हर एक को इसके आस्वादन की विधि की शिक्षा प्रदान की।


### तात्पर्य
कोई व्यक्ति जो कृष्णभावनामृत में प्रगति कर चुका है , उसे सदैव कृष्ण का विरह सताता रहता है , क्योंकि विरह की ऐसी अनुभूति कृष्ण-मिलन की अनुभूति से बढ़कर है। श्री चैतन्य महाप्रभु इस जगत् में अपने जीवन-काल के अन्तिम बारह वर्षों में जगन्नाथ-पुरी में रहकर संसार के लोगों को यह सिखाते रहे कि किस तरह मनुष्य विरह-अनुभूति के साथ अपने सुप्त कृष्ण-प्रेम को विकसित कर सकता है। विरह अथवा कृष्ण-मिलन की ऐसी अनुभूतियाँ भगवत्प्रेम की विभिन्न अवस्थाएँ हैं। जब मनुष्य गम्भीरतापूर्वक भक्ति में लग जाता है , तब ये अनुभूतियाँ समयानुसार विकसित होती हैं। इसकी सर्वोच्च अवस्था प्रेम-भक्ति कहलाती है , किन्तु यह अवस्था साधन भक्ति करने पर ही प्राप्त होती है। अतएव मनुष्य को साधन-भक्ति के विधि-विधानों का पालन किये बिना कृत्रिम ढंग से प्रेम-भक्ति-अवस्था प्राप्त करने का प्रयास नहीं करना चाहिए। प्रेम-भक्ति तो आस्वाद लेने की अवस्था है , जबकि साधन-भक्ति , भक्ति कार्यों को सुधारने की अवस्था है। श्री चैतन्य महाप्रभु ने अपने आचरण द्वारा लोगों को इस प्रेम-भक्ति सम्प्रदाय की विशद शिक्षा दी। इसीलिए कहा जाता है— आपनि आचरि’भक्ति शिखाइमु सबारे। श्री चैतन्य महाप्रभु स्वयं कृष्ण हैं और उन्होंने कृष्ण-भक्त के रूप में सारे जगत् को यह शिक्षा दी कि किस तरह भक्ति सम्पन्न करके समय आने पर भगवद्धाम वापस जाया जा सकता है।


## Verse ad.13.40
रात्रि-दिवसे कृष्ण-विरह-स्फुरण ।
उन्मादेर चेष्टा करे प्रलाप-वचन ॥४०॥
*रात्रि-दिवसे —रात-दिन ; कृष्ण-विरह —कृष्ण-विरह के भाव ; स्फुरण —जागृत ; उन्मादेर —उन्मत्त पुरुष के ; चेष्टा —कार्यकलाप ; करे —करते हैं ; प्रलाप —असंगत वार्तालाप ; वचन —शब्द।*


### अनुवाद
श्री चैतन्य महाप्रभु को दिन-रात कृष्ण का विरह सताता रहता था। वे इस विरह के लक्षणों को प्रकट करते हुए करुण पुकार करते, और पागल की तरह प्रलाप करते थे।


## Verse ad.13.41
श्री-राधार प्रलाप यैछे उद्धव-दर्शने ।
सेइमत उन्माद-प्रलाप करे रात्रि-दिने ॥४१॥
*श्री-राधार —श्रीमती राधारानी का ; प्रलाप — वार्तालाप ; यैछे —जैसा उन्होंने किया ; उद्धव-दर्शने —उद्धव को मिलने पर ; सेइ-मत —ठीक उसी प्रकार ; उन्माद —उन्माद ; प्रलाप —असंगत वार्तालाप करना ; करे —करती है ; रात्रि-दिने —रात-दिन।*


### अनुवाद
जिस प्रकार उद्धव से भेंट होने पर श्रीमती राधारानी असम्बद्ध बातें करती थीं, उसी तरह श्री चैतन्य महाप्रभु श्रीमती राधारानी के भाव में रात-दिन वैसा ही आस्वादन करते थे।


### तात्पर्य
इस सम्बन्ध में हमें चाहिए कि वृन्दावन में उद्धव से भेंट करने के बाद श्रीमती राधारानी के स्वयं से बातें करने का ध्यान करें। श्री चैतन्य महाप्रभु भी वैसा ही , भावमयी काल्पनिक बातों का दृश्य उपस्थित करते थे। भौंरे को उलाहना देते हुए कृष्ण की उपेक्षा के सूचक द्वेष तथा उन्माद से पूर्ण राधारानी एक बावरी जैसी बातें करती थीं। अपने जीवन के अन्तिम दिनों में श्री चैतन्य महाप्रभु में ऐसे भाव के सारे लक्षण प्रकट होते थे। इस प्रसंग में आदिलीला के चौथे अध्याय के श्लोक १०७-१०८ देखने चाहिए।


## Verse ad.13.42
विद्यापति, जयदेव, चण्डीदासेर गीत ।
आस्वादेन रामानन्द-स्वरूप-सहित ॥४२॥
*विद्यापति —विद्यापति नामक लेखक ; जयदेव —जयदेव ; चण्डीदासेर —चण्डीदास ; गीत —उनके गीत ; आस्वादेन —आस्वादन ; रामानन्द —रामानन्द ; स्वरूप —स्वरूप ; सहित —सहित।*


### अनुवाद
महाप्रभु विद्यापति, जयदेव तथा चण्डीदास की कृतियाँ पढ़ा करते थे और रामानन्द राय तथा स्वरूप दामोदर गोस्वामी जैसे अपने अन्तरंग पार्षदों के साथ उनके गीतों का रसास्वादन करते थे।


### तात्पर्य
विद्यापति राधा-कृष्ण की लीलाओं के विषय में गीतों के प्रख्यात रचनाकार थे। वे मिथिला के निवासी थे और ब्राह्मण-कुल में उत्पन्न हुए थे। ऐसा अनुमान है कि उन्होंने अपने गीतों की रचना राजा शिवसिंह तथा रानी लछिमादेवी के शासन काल में शक सम्वत चौदहवीं शती में की होगी—अर्थात् चैतन्य महाप्रभु के आविर्भाव से लगभग एक सौ वर्ष पूर्व। विद्यापति की बारहवीं पीढ़ी के वंशज अब भी जीवित हैं। विद्यापति के गीतों में कृष्ण के गहन विरह को व्यक्त करने वाली कृष्ण की लीलाएँ हैं और श्री चैतन्य महाप्रभु कृष्ण के विरह-भाव के समय इन सारे गीतों का रसास्वादन करते थे।

जयदेव का जन्म ग्यारहवीं या बारहवीं शती शक सम्वत में बंगाल के राजा महाराज लक्ष्मणसेन के राज्यकाल में हुआ थे। उनके पिता का नाम भोजदेव और माता का नाम वामादेवी था। वे कई वर्षों तक नवद्वीप में रहे , जो उस समय बंगाल की राजधानी था। बीरभूम जिले का केन्दुबिल्व नामक गाँव उनकी जन्मभूमि था। किन्तु कुछ विद्वानों के मतानुसार उनका जन्म उड़ीसा में हुआ था और कुछ लोगों के अनुसार दक्षिण भारत में। उन्होंने अपना अन्तिम समय जगन्नाथपुरी में बिताया। गीतगोविन्द उनकी एक सुप्रसिद्ध कृति है , जो कृष्ण के दिव्य विरह-रस से ओतप्रोत है। जैसाकि श्रीमद्भागवत में उल्लेख मिलता है , गोपियों को रासनृत्य के पूर्व कृष्ण के विरह की अनुभूति हुई थी और गीतगोविन्द में ऐसी ही अनुभूतियाँ अभिव्यक्त हुई हैं। गीतगोविन्द पर अनेक वैष्णवों ने भाष्य लिखे हैं।

चण्डीदास का जन्म नान्नुर गाँव में हुआ था और वह भी बंगाल के बीरभूम जिले में है। ये ब्राह्मण परिवार में जन्मे थे और बतलाया जाता है कि इनका भी जन्म चौदहवीं शती शकाब्द के प्रारम्भ में हुआ था। ऐसा मत व्यक्त किया जाता है कि चण्डीदास तथा विद्यापति घनिष्ठ मित्र थे , क्योंकि दोनों ने ही विरह की दिव्य अनुभूतियों का विशद वर्णन किया है। चण्डीदास तथा विद्यापति द्वारा व्यक्त भावों का वास्तविक प्रदर्शन श्री चैतन्य महाप्रभु द्वारा हुआ। उन्होंने श्रीमती राधारानी की भूमिका में उन सारी अनुभूतियों का आस्वादन किया और इस कार्य में उनके पार्षद थे श्री रामानन्द राय तथा श्री स्वरूप दामोदर गोस्वामी। चैतन्य महाप्रभु के राधारानी के रूप में अनुभव की जाने वाली लीलाओं में इन घनिष्ठ संगियों ने उनकी काफी सहायता की।

इस सम्बन्ध में श्री भक्तिसिद्धान्त सरस्वती ठाकुर की टीका है कि विद्यापति , चण्डीदास तथा जयदेव की कृतियों से चैतन्य महाप्रभु ने विरह की जिन अनुभूतियों का आस्वादन किया , वे रामानन्द राय तथा स्वरूप दामोदर जैसे उच्चतम परमहंसों को ही विशेष रूप से शोभा देती हैं , क्योंकि वे आध्यात्मिक चेतना में बहुत उन्नत थे। सामान्य व्यक्तियों को चैतन्य महाप्रभु के कार्यकलापों की नकल करके ऐसी कथाओं की चर्चा नहीं करनी चाहिए। सांसारिक काव्य के आलोचकों तथा भगवद्-चेतनाविहीन साहित्यिक व्यक्तियों को ऐसा उच्च दिव्य साहित्य पढ़ने की आवश्यकता नहीं है। जो लोग इन्द्रियतृप्ति के पीछे दौड़ते रहते हैं , उन्हें रागानुगा भक्ति का अनुकरण नहीं करना चाहिए। चण्डीदास , विद्यापति तथा जयदेव के गीतों में पूर्ण पुरुषोत्तम भगवान् के दिव्य कार्याकलापों का वर्णन किया गया है। इन गीतों के संसारी समालोचक सामान्य लोगों को लम्पट बनाने में ही मदद करते हैं , और इससे संसार में सामाजिक अपकीर्ति तथा नास्तिकता का ही जन्म होता है। मनुष्य को राधा तथा कृष्ण की लीलाओं को एक संसारी युवक तथा युवती का प्रेमालाप समझने की भूल नहीं करनी चाहिए। युवकों तथा युवतियों के संसारी कामुक कार्य अत्यन्त गर्हित होते हैं। अतएव देहात्म-बुद्धि वालों तथा इन्द्रियतृप्ति के इच्छुकों को श्री राधा तथा कृष्ण की दिव्य लीलाओं की चर्चा में नहीं पड़ना चाहिए।


## Verse ad.13.43
कृष्णेर वियोगे यत प्रेम-चेष्टित ।
आस्वादिया पूर्ण कैल आपन वाञ्छित ॥४३॥
*कृष्णेर — भगवान् कृष्ण के ; वियोगे —वियोग में ; यत —बहुत ; प्रेम —प्रेमाचरण ; चेष्टित —कार्यकलाप ; आस्वादिया —उनका आस्वादन करके ; पूर्ण —पूर्ण की ; कैल —कीं ; आपन —अपनी ; वाञ्छित —इच्छाएँ।*


### अनुवाद
कृष्ण के वियोग में श्री चैतन्य महाप्रभु इन सारे भावाविष्ट कार्यकलापों का आस्वादन करते थे और इस तरह वे स्वयं की इच्छाओं की पूर्ति करते थे।


### तात्पर्य
चैतन्य-चरितामृत के प्रारम्भ में यह कहा गया है कि कृष्ण के दर्शन से राधारानी ने जिन भावों का अनुभव किया था , उनके आस्वादन हेतु चैतन्य महाप्रभु का आविर्भाव हुआ था। स्वयं कृष्ण अपने प्रति राधारानी के भावों को नहीं समझ सके , अतएव उन्होंने राधारानी की भूमिका निभाने की इच्छा प्रकट की , जिससे वे उन भावनाओं का आस्वादन कर सकें। चैतन्य महाप्रभु राधारानी की अनुभूतियों से युक्त कृष्ण हैं। दूसरे शब्दों में , वे राधा और कृष्ण के संयोगरूप हैं। इसीलिए यह कहा जाता है— श्रीकृष्णचैतन्य राधा-कृष्ण नहे अन्य। अकेले श्री चैतन्य महाप्रभु की पूजा करने से राधा तथा कृष्ण के सम्मिलित प्रेम-व्यापार का आस्वादन किया जा सकता है। अतएव मनुष्य को राधा-कृष्ण को समझने का सीधा प्रयास करने के बदले श्री चैतन्य महाप्रभु तथा उनके भक्तों के माध्यम से ऐसा करना चाहिए। इसीलिए श्रील नरोत्तमदास ठाकुर कहते हैं— रूपरघुनाथपदे हइबे आकुति , कबे हाम बुझब से युगलपिरीति —‘‘ कब मैं श्री रूप गोस्वामी , सनातन गोस्वामी , रघुनाथ दास गोस्वामी तथा श्री चैतन्य महाप्रभु के अन्य भक्तों के प्रति सेवा-भाव विकसित कर सकूँगा और इस तरह श्री राधा तथा कृष्ण की लीलाओं को समझने का पात्र बन सकूँगा ?’’


## Verse ad.13.44
अनन्त चैतन्य-लीला क्षुद्र जीव हञा ।
के वर्णिते पारे, ताहा विस्तार करिया ॥४४॥
*अनन्त —अनन्त ; चैतन्य-लीला —चैतन्य महाप्रभु की लीलाएँ ; क्षुद्र —छोटा ; जीव — जीव ; हञा —होते हुए ; के —कौन ; वर्णिते —वर्णन करना ; पारे —सकना ; ताहा — वह ; विस्तार —विस्तार से ; करिया —ऐसा करके।*


### अनुवाद
श्री चैतन्य महाप्रभु की लीलाएँ अनन्त हैं। भला एक क्षुद्र जीव उन दिव्य लीलाओं को कितना विस्तारपूर्वक वर्णन कर सकता है?


## Verse ad.13.45
सूत्र करि’ गणे यदि आपने अनन्त ।
सहस्र-वदने तेंहो नाहि पाय अन्त ॥४५॥
*सूत्र —संक्षेप में ; करि’ —करके ; गणे —गिनना ; यदि —यदि ; आपने —स्वयं ; अनन्त —शेषनाग ; सहस्र-वदने —हजारों मुखों से ; तेंहो —वे भी ; नाहि —नहीं ; पाय —पायेंगे ; अन्त —सीमा।*


### अनुवाद
यदि साक्षात् शेषनाग अनन्त को चैतन्य महाप्रभु की लीलाएँ सूत्रबद्ध करनी पड़ें, तो वे अपने हजारों मुखों से भी उनकी सीमा पा सकने में समर्थ नहीं हो सकते।


## Verse ad.13.46
दामोदर-स्वरूप, आर गुप्त मुरारि ।
मुख्य-मुख्य-लीला सूत्रे लिखियाछे विचारि’ ॥४६॥
*दामोदर-स्वरूप —स्वरूप दामोदर ; आर —और ; गुप्त मुरारि —मुरारि गुप्त ; मुख्य-मुख्य — मुख्य ; लीला —लीलाएँ ; सूत्रे —संक्षेप में ; लिखियाछे —लिखी हैं ; विचारि’ —विचार करके।*


### अनुवाद
श्री स्वरूप दामोदर तथा मुरारि गुप्त जैसे भक्तों ने पर्याप्त विचार-विमर्श के बाद चैतन्य महाप्रभु की प्रमुख लीलाओं को सूत्रबद्ध किया है।


## Verse ad.13.47
सेइ, अनुसारे लिखि लीला-सूत्रगण ।
विस्तारि’ वर्णिआछेन ताहा दास-वृन्दावन ॥४७॥
*सेइ —वह ; अनुसारे —उनके अनुसार ; लिखि —मैं लिखता हूँ ; लीला —लीलाएँ ; सूत्र-गण — टिप्पिणियाँ ; विस्तारि’ —विस्तार करके ; वर्णियाछेन —वर्णन किया है ; ताहा —वह ; दास-वृन्दावन —वृन्दावनदास ठाकुर।*


### अनुवाद
श्री स्वरूप दामोदर तथा मुरारि गुप्त ने जो संक्षिप्त टिप्पणियाँ लिखी थीं, वे ही इस पुस्तक के आधारस्वरूप हैं। उन्हीं टिप्पणियों का अनुसरण करते हुए मैं महाप्रभु की सारी लीलाएँ लिख रहा हूँ। इन टिप्पणियों का विशद् वर्णन वृन्दावन दास ठाकुर द्वारा हुआ है।


## Verse ad.13.48
चैतन्य-लीलार व्यास,——दास वृन्दावन ।
मधुर करिया लीला करिला रचन ॥४८॥
*चैतन्य-लीलार —चैतन्य महाप्रभु की लीलाओं के ; व्यास —प्रामाणिक लेखक व्यासदेव ; दास वृन्दावन —वृन्दावनदास ठाकुर ; मधुर —मधुर ; करिया —इन्हें करके ; लीला —लीलाएँ ; करिला —किया ; रचन —संकलन , रचना।*


### अनुवाद
श्री चैतन्य महाप्रभु की लीलाओं के प्रामाणिक लेखक श्रील वृन्दावन दास ठाकुर श्रील व्यासदेव के ही समान हैं। उन्होंने इन लीलाओं का वर्णन इस प्रकार किया है कि वे अधिक मधुर बन गई हैं।


## Verse ad.13.49
ग्रन्थ-विस्तार-भये छाड़िला ये ये स्थान ।
सेइ सेइ स्थाने किछु करिब व्याख्यान ॥४९॥
*ग्रन्थ —ग्रंथ के ; विस्तार —विस्तार के ; भये —डर से ; छाड़िला —छोड़ दिया ; ये ये स्थान —जो विभिन्न स्थान ; सेइ सेइ स्थाने —उन्हीं जगहों पर ; किछु —कुछ ; करिब —मैं करुँगा ; व्याख्यान —व्याख्यान।*


### अनुवाद
इस भय से कि उनका ग्रंथ कहीं बहुत बृहदाकार न हो जाए, उन्होंने कुछ स्थानों का विस्तृत वर्णन छोड़ दिया है। मैं उन्हीं-उन्हीं स्थानों को यथाशक्ति पूरित करने का प्रयास करूँगा।


## Verse ad.13.50
प्रभुर लीलामृत तेंहो कैल आस्वादन ।
ताँर भुक्त-शेष किछु करिये चर्वण ॥५०॥
*प्रभुर —महाप्रभु की ; लीलामृत —लीलाओं का अमृत ; तेंहो —वे (वृन्दावनदास ठाकुर) ; कैल —किया ; आस्वादन —आस्वादन ; ताँर —उनका ; भुक्त —भोजन का ; शेष —बचा हुआ ; किछु —कुछ ; करिये —मैं करता हूँ ; चर्वण —चबाना।*


### अनुवाद
श्री चैतन्य महाप्रभु की दिव्य लीलाओं का वास्तविक आस्वादन तो श्रील वृन्दावन दास ठाकुर ने किया है। मैं तो उन्हीं के छोड़े हुए भोजन को चबाने का प्रयास-मात्र कर रहा हूँ।


## Verse ad.13.51
आदि-लीला-सूत्र लिखि, शुन, भक्त-गण ।
सङ्क्षेपे लिखिये सम्यक् ना याय लिखन ॥५१॥
*आदि-लीला —आदि लीला ; सूत्र लिखि —रूपरेखा लिखता हूँ ; शुन —सुनो ; भक्त-गण —आप सब भक्तगण ; सङ्क्षेपे — संक्षेप में ; लिखिये —मैं लिखता हूँ ; सम्यक् —पूर्णरूपेण ; ना —नहीं ; याय —सम्भव ; लिखन — लिखना।*


### अनुवाद
हे भगवान् चैतन्य के भक्तों, अब मैं आदिलीला के सूत्रों को संक्षेप में लिख रहा हूँ, क्योंकि इन लीलाओं का पूर्ण रूप से वर्णन करना सम्भव नहीं है।


## Verse ad.13.52
कोन वाञ्छा पूरण लागि’ व्रजेन्द्र-कुमार ।
अवतीर्ण हैते मने करिला विचार ॥५२॥
*कोन —कुछ ; वाञ्छा —इच्छा ; पूरण —पूर्ण ; लागि’ —के लिए ; व्रजेन्द्र-कुमार —भगवान् कृष्ण ; अवतीर्ण हैते —अवतार लेने के लिए ; मने —मन में ; करिला —किया ; विचार —विचार।*


### अनुवाद
अपने मन की एक विशेष इच्छा पूरी करने के लिए व्रजेन्द्रकुमार भगवान् कृष्ण ने भलीभाँति विचार करने के बाद इस लोक में अवतरित होने का निश्चय किया।


## Verse ad.13.53
आगे अवतारिला ये ये गुरु-परिवार ।
सङ्क्षेपे कहिये, कहा ना याय विस्तार ॥५३॥
*आगे —सर्वप्रथम ; अवतारिला —अवतार लेने की अनुमति दी ; ये ये —उन सबको ; गुरु-परिवार —गुरुओं के परिवार ; सङ्क्षेपे —संक्षेप में ; कहिये —मैं कहता हूँ ; कहा —वर्णन करने के लिए ; ना —नहीं ; याय —सम्भव ; विस्तार —विस्तार से।*


### अनुवाद
अतएव भगवान् कृष्ण ने सबसे पहले अपने वरिष्ठ जनों के परिवार को पृथ्वी पर अवतरित होने दिया। मैं उनका संक्षेप में ही वर्णन करूँगा, क्योंकि उनका पूर्णतया वर्णन कर पाना सम्भव नहीं है।


## Verse ad.13.54-55
श्री-शची-जगन्नाथ, श्री-माधव-पुरी ।
केशव भारती, आर श्री-ईश्वर पुरी ॥५४॥
अद्वैत आचार्य, आर पण्डित श्रीवास ।
आचार्यरत्न, विद्यानिधि, ठाकुर हरिदास ॥५५॥
*श्री-शची-जगन्नाथ —श्रीमती शचीदेवी तथा जगन्नाथ मिश्र ; श्री-माधव पुरी —श्री माधवेन्द्र पुरी ; केशव भारती —केशव भारती ; आर —और ; श्री-ईश्वर पुरी —श्री ईश्वरपुरी ; अद्वैत आचार्य —अद्वैत आचार्य ; आर —और ; पण्डित श्रीवास —श्रीवास पण्डित ; आचार्य-रत्न —आचार्यरत्न ; विद्यानिधि —विद्यानिधि ; ठाकुर हरिदास —ठाकुर हरिदास।*


### अनुवाद
भगवान् श्रीकृष्ण ने चैतन्य महाप्रभु के रूप में प्रकट होने के पूर्व इन भक्तों को अपने से पहले प्रकट होने का आग्रह किया—श्री शचीदेवी, जगन्नाथ मिश्र, माधवेन्द्र पुरी, केशव भारती, ईश्वर पुरी, अद्वैत आचार्य, श्रीवास पण्डित, आचार्यरत्न, विद्यानिधि तथा ठाकुर हरिदास।


## Verse ad.13.56
श्रीहट्ट-निवासी श्री-उपेन्द्र-मिश्र-नाम ।
वैष्णव, पण्डित, धनी, सद्गुण-प्रधान ॥५६॥
*श्री-हट्ट-निवासी —श्रीहट्ट के निवासी ; श्री-उपेन्द्र-मिश्र-नाम —श्री उपेन्द्र मिश्र नामक ; वैष्णव —भगवान् विष्णु के भक्त ; पण्डित —विद्वान ; धनी —धनवान ; सत्-गुण-प्रधान —सर्व सद्गुणों से युक्त।*


### अनुवाद
श्रीहट्ट जिले के एक निवासी थे जिनका नाम श्री उपेन्द्र मिश्र था। वे भगवान् विष्णु के महान् भक्त, विद्वान पण्डित, धनी तथा सारे सद्गुणों की खान थे।


### तात्पर्य
गौरगणोद्देश-दीपिका ( श्लोक ३५) में उपेन्द्र मिश्र को पर्जन्य नामक गोपाल कहा गया है। पूर्वकाल में जो व्यक्ति कृष्ण के पितामह थे , वे ही श्रीहट्ट में उपेन्द्र मिश्र के नाम से प्रकट हुए और उनके सात पुत्र हुए। वे श्रीहट्ट जिले के ढाका-दक्षिण-ग्राम के निवासी थे। अब भी उस भूभाग में ऐसे अनेक निवासी हैं , जो अपने आपको श्री चैतन्य महाप्रभु के मिश्र परिवार से सम्बन्धित बतलाते हैं।


## Verse ad.13.57-58
सप्त मिश्र ताँर पुत्र——सप्त ऋषीश्वर ।
कंसारि, परमानन्द, पद्मनाभ, सर्वेश्वर ॥५७॥
जगन्नाथ, जनार्दन, त्रैलोक्यनाथ ।
नदीयाते गङ्गा-वास कैल जगन्नाथ ॥५८॥
*सप्त मिश्र —सात मिश्र ; ताँर —उसके ; पुत्र —पुत्र ; सप्त —सात ; ऋषि —महान् सन्त पुरुष ; ईश्वर —सर्वाधिक प्रभावशाली ; कंसारि —कंसारी ; परमानन्द —परमानन्द ; पद्मनाभ —पद्मनाभ ; सर्वेश्वर —सर्वेश्वर ; जगन्नाथ —जगन्नाथ ; जनार्दन —जनार्दन ; त्रैलोक्यनाथ —त्रैलोक्यनाथ ; नदीयाते —नवद्वीप में ; गङ्गा-वास —गंगा तट पर वास ; कैल —किया ; जगन्नाथ —उपेन्द्र मिश्र के पाँचवे पुत्र ने।*


### अनुवाद
उपेन्द्र मिश्र के सात पुत्र थे और वे सभी परम सन्त तथा अत्यन्त प्रभावशाली थे। इनके नाम थे—(१) कंसारि, (२) परमानन्द, (३) पद्मनाभ, (४) सर्वेश्वर, (५) जगन्नाथ, (६) जनार्दन तथा (७) त्रैलोक्यनाथ। पाँचवें पुत्र जगन्नाथ मिश्र ने गंगा नदी के तट पर नदिया नामक स्थान में रहने का निश्चय किया।


## Verse ad.13.59
जगन्नाथ मिश्रवर——पदवी ‘पुरन्दर’ ।
नन्द-वसुदेव-रूप सद्गुण-सागर ॥५९॥
*जगन्नाथ मिश्र-वर —जगन्नाथ मिश्र जो सातों में प्रधान थे ; पदवी —पदवी ; पुरन्दर —वसुदेव का एक अन्य नाम ; नन्द —नन्द , कृष्ण के पिता ; वसुदेव —कृष्ण के पिता वसुदेव ; रूप —की भाँति ; सत्-गुण —सद्गुण ; सागर —सागर।*


### अनुवाद
जगन्नाथ मिश्र को ‘पुरन्दर’ उपाधि मिली थी। वे नन्द महाराज तथा वसुदेव की ही भाँति समस्त सद्गुणों के सागर थे।


## Verse ad.13.60
ताँर पत्नी ‘शची’-नाम, पतिव्रता सती ।
याँर पिता ‘नीलाम्बर’ नाम चक्रवर्ती ॥६०॥
*ताँर पत्नी —उनकी पत्नी ; शची —शची ; नाम —नामक ; पति-व्रता —पतिव्रता ; सती —सती ; याँर —जिनके ; पिता —पिता ; नीलाम्बर —नीलाम्बर ; नाम —नामक ; चक्रवर्ती —चक्रवर्ती उपाधि सहित।*


### अनुवाद
उनकी पत्नी श्रीमती शचीदेवी सती स्त्री थीं और अत्यन्त पतिव्रता थीं। शचीदेवी के पिता का नाम नीलाम्बर था तथा उनका कुलनाम चक्रवर्ती था।


### तात्पर्य
श्रील भक्तिसिद्धान्त सरस्वती ठाकुर अपने ग्रन्थ अनुभाष्य में लिखते हैं , ‘‘ गौरगणोद्देश-दीपिका ( १०४) में उल्लेख है कि नीलाम्बर चक्रवर्ती पूर्वजन्म में गर्गमुनि थे। नीलाम्बर चक्रवर्ती के कुछ वंशज आज भी बाँग्लादेश के फरीदपुर जिले में मगड़ोबा नामक गाँव में रहते हैं। उनका भांजा जगन्नाथ चक्रवर्ती मामु ठाकुर नाम से भी जाना जाता था और वह पण्डित गोस्वामी का शिष्य बनकर जगन्नाथ पुरी में टोटा गोपीनाथ मन्दिर के पुजारी के रूप में रहता था। नीलाम्बर चक्रवर्ती बेलपुकुरिया के निकट नवद्वीप में रहते थे। यह बात प्रेमविलास ग्रंथ में उल्लिखित है। चूँकि वे काजी के मकान के निकट रहते थे , इसीलिए उस काजी को भी चैतन्य महाप्रभु का मामा माना जाता था। वह काजी निलाम्बर चक्रवर्ती को काका या चाचा कहता था। कोई व्यक्ति काजी के मकान को वामनपुकुर से पृथक् नहीं कर सकता , क्योंकि आज भी काजी की कब्र वहाँ विद्यमान है। पहले यह स्थान बेलपुकुरिया कहलाता था और अब वामनपुकुर कहलाता है। पुरातत्त्व के साक्ष्यों से ऐसा निश्चित हो चुका है।’’


## Verse ad.13.61
राढ़देशे जन्मिला ठाकुर नित्यानन्द ।
गङ्गादास पण्डित, गुप्त मुरारि, मुकुन्द ॥६१॥
*राढ़-देशे —वह स्थान जहाँ गंगा नहीं बहती ; जन्मिला — जन्म लिया ; ठाकुर नित्यानन्द —नित्यानन्द प्रभु ; गङ्गादास पण्डित —गंगादास पण्डित ; गुप्त मुरारि —मुरारि गुप्त ; मुकुन्द —मुकुन्द।*


### अनुवाद
राढ़देश बंगाल का वह भाग है जहाँ गंगा दिखाई नहीं पड़ती। उसी राढ़देश में नित्यानन्द प्रभु, गंगादास पण्डित, मुरारि गुप्त तथा मुकुन्द ने जन्म लिया।


### तात्पर्य
यहाँ पर राढ़देशे से बीरभूम जिले के एकचक्र नामक गाँव का निर्देश होता है , जो बर्दवान के आगे है। बर्दवान रेलवे स्टेशन के बाद एक दूसरी शाखा लाइन है , जो पूर्वी रेलवे में लूप लाइन कहलाती है। उसी में मल्लारपुर नाम का एक रेलवे स्टेशन है। इस स्टेशन से आठ मील पूर्व की ओर एकचक्र गाँव अब भी स्थित है। यह गाँव उत्तर से दक्षिण तक लगभग आठ मील के क्षेत्रफल में फैला हुआ है। वीरचन्द्रपुर तथा वीरभद्रपुर नामक अन्य गाँव इसी गाँव के क्षेत्र में बसे हैं। वीरभद्र गोस्वामी के पवित्र नाम के सम्मान में ये स्थान वीरचन्द्रपुर तथा वीरभद्रपुर के नाम से विख्यात है।

बाँग्ला वर्ष १३३१(१९२४ ई.) में एकचक्र ग्राम के मन्दिर पर बिजली गिर गई , अतएव यह मन्दिर अब भग्न अवस्था में है। इसके पहले इस स्थान पर ऐसी कोई दुर्घटना नहीं हुई थी। इस मन्दिर के भीतर श्री नित्यानन्द प्रभु द्वारा स्थापित श्रीकृष्ण के विग्रह हैं। इन विग्रह का नाम बंकिम राय या बाँका राय है।

बंकिम राय के दाहिनी ओर जाह्नवा की और बाईं ओर श्रीमती राधारानी के विग्रह हैं। इस मन्दिर के पुजारी बतलाते हैं कि नित्यानन्द प्रभु बाँका राय के शरीर के भीतर प्रविष्ट हो गये और इसीलिए जाह्नवा माता की मूर्ति बाद में बाँका राय के दाईं ओर रख दी गई। इसके बाद उस मन्दिर में अनेक मूर्तियाँ स्थापित की गईं। इस मन्दिर के भीतर एक अन्य सिंहासन पर मुरलीधर तथा राधा-माधव के विग्रह हैं। एक अन्य सिंहासन पर मनोमोहन , वृन्दावनचन्द्र तथा गौर निताई के विग्रह हैं , किन्तु नित्यानन्द प्रभु ने बाँका राय के विग्रह की ही स्थापना मूल रूप से की थी।

मन्दिर के पूर्व में एक घाट है , जो यमुना कही जाने वाली एक नदी के तट पर स्थित कदम्ब खण्डी के नाम से विख्यात है। कहा जाता है कि बाँका राय का विग्रह जल में तैर रहा था , जिसे नित्यानन्द प्रभु ने उठाकर इस मन्दिर में स्थापित किया था। फिर वीरचन्द्रपुर गाँव में भड्डापुर नामक स्थान में , जो लगभग आधा मील पश्चिम में है , एक नीम के पेड़ के नीचे श्रीमती राधारानी का विग्रह पाया गया। इसीलिए बंकिम राय की राधारानी भड्डापुरेर ठाकुराणी अर्थात् भड्डापुर की मालकिन कहलाती हैं। एक अन्य सिंहासन पर बाँका राय की दाईं ओर योगमाया का विग्रह है।

इस समय यह मन्दिर तथा मन्दिर की दीर्घा ऊँचे स्तंभपीठ पर स्थित है और मन्दिर के सामने एक कंक्रीट का बना कीर्तन भवन है। कहा जाता है कि मन्दिर के उत्तर में शिवजी की मूर्ति थी , जिसका नाम भाण्डीश्वर था और जिसकी पूजा नित्यानन्द के पिता हाड़ाई पण्डित करते थे। किन्तु अब भाण्डीश्वर की मूर्ति वहाँ नहीं है और उसके स्थान पर जगन्नाथ स्वामी का विग्रह स्थापित किया गया है। वास्तविकता तो यह है कि नित्यानन्द प्रभु ने कोई भी मन्दिर नहीं बनवाया। यह मन्दिर वीरभद्र प्रभु के समय में बनाया गया था। बाँग्ला वर्ष १२९८ (१८९१ ई.) में यह मन्दिर जीर्ण अवस्था में था , अतएव शिवानन्द स्वामी नामक एक ब्रह्मचारी ने इसका जीर्णोद्धार कराया।

इस मन्दिर में सत्रह सेर (लगभग ३४ पौण्ड) चावल तथा पर्याप्त मात्रा में शाक से बना भोजन अर्चाविग्रह को अर्पित करने की व्यवस्था है। इस समय जो मन्दिर के पुजारी हैं , वे गोपीजन वल्लभानन्द के परिवार के हैं , जो नित्यानन्द प्रभु की एक शाखा है। इस मन्दिर के नाम पर यह भूमि है और इस भूमि की आमदनी से इस मन्दिर का खर्च चलता है। पुजारी गोस्वामियों के तीन दल हैं , जो बारी-बारी से मन्दिर-व्यवस्था अपने हाथ में लेते हैं। इस मन्दिर से कुछ ही पग आगे विश्रामतला नामक स्थान है , जहाँ पर यह कहा जाता है कि नित्यानन्द प्रभु बचपन में खेल के समय अपने मित्रों के साथ वृन्दावन की लीलाएँ तथा रासलीला रचाया करते थे।

मन्दिर के निकट आमलीतला (इमलीतला) नामक स्थान है , जिसका यह नाम इसलिए पड़ा क्योंकि वहाँ पर एक विशाल इमली का वृक्ष है। नेड़ादि सम्प्रदाय के अनुसार वीरभद्र प्रभु ने १२०० नेड़ाओं (बौद्ध मिक्षुओं) की सहायता से एक महान् सरोवर खुदवाया जिसका नाम श्वेतगंगा है। मन्दिर के बाहर गोस्वामियों की समाधियाँ हैं और एक छोटी-सी नदी है , जिसका नाम मौड़ेश्वर है , जिसे यमुना का जल कहा जाता है। इस छोटी-सी नदी से आधे मील की दूरी पर श्री नित्यानन्द प्रभु का जन्मस्थान है। ऐसा लगता है कि मन्दिर के सामने एक विशाल कीर्तन भवन था , किन्तु बाद में वह खण्डहर हो गया और अब यह बरगद के पेड़ से ढक गया है। बाद में एक मन्दिर बनवा दिया गया , जिसके भीतर गौर नित्यानन्द के विग्रह विद्यमान हैं। यह मन्दिर स्वर्गीय प्रसन्नकुमार कारफर्मा द्वारा बनवाया गया था। उनकी स्मृति में एक पत्थर बाँग्ला वर्ष १३२३ (१९१६ ई. ) बैसाख (अप्रैल-मई) में लगवाया गया था।

जिस स्थान में नित्यानन्द प्रभु प्रकट हुए वह गर्भवास कहलाता है। वहाँ के मन्दिर में पूजा जारी रखने के लिए मन्दिर के साथ लगी ४३ बीघा जमीन (चौदह एकड़) आंबटित की गई है। इसमें से दिनाजपुर के महाराज के द्वारा दी गई भूमि बीस बीघे (लगभग ६.५ एकड़) है। कहा जाता है कि गर्भवास नामक स्थान के निकट हाड़ाइ पण्डित एक प्राथमिक पाठशाला चलाते थे। इस स्थान के पुरोहितों की वंशावली इस प्रकार है—(१) श्री राघवचन्द्र , ( २) जगदानन्द दास , ( ३) कृष्णदास , ( ४) नित्यानन्द दास , ( ५) रामदास , ( ६) व्रजमोहन दास , ( ७) कानाइ दास , ( ८) गौरदास , ( ९) शिवानन्द दास तथा (१०) हरिदास। कृष्णदास वृन्दावन के चिड़ियाकुंज से सम्बन्धित थे। उनका तिरोधान कृष्ण-जन्माष्टमी के दिन हुआ था। चिड़ियाकुंज अब वृन्दावन में शृंगारघाट के गोस्वामियों के प्रबन्ध में है। वे कृष्णदास से सम्बन्धित होने के कारण नित्यानन्द परिवार से भी सम्बन्धित बताये जाते हैं।

गर्भवास के निकट बकुलताल नामक एक स्थान है , जहाँ श्री नित्यानन्द प्रभु तथा उनके मित्र झालझपेटा खेल खेला करते थे। यहाँ पर बकुल का एक अद्भुत पेड़ है , क्योंकि उसकी सारी शाखाएँ और उपशाखाएँ सर्प के फनों जैसी दिखती हैं। ऐसी मान्यता है कि श्री नित्यानन्द प्रभु की इच्छा से साक्षात् अनन्त देव इस प्रकार प्रकट हुए थे। यह वृक्ष अत्यन्त पुराना है। कहा जाता है कि पहले इसमें दो तने थे , किन्तु नित्यानन्द प्रभु के संगियों को एक तने की शाखाओं से दूसरे तने की शाखाओं पर कूदने में असुविधा होती थी , इसलिए नित्यानन्द प्रभु ने कृपा करके दोनों तनों को मिलाकर एक कर दिया था।

पास ही हांटुगाड़ा नामक एक स्थान है। कहा जाता है कि नित्यानन्द प्रभु यहाँ पर सारे तीर्थों को ले आये थे। इसीलिए आसपास के लोग गंगा नदी में स्‍नान करने के बजाय इस स्थान पर आते हैं। इसका नाम हांटुगाड़ा इसलिए पड़ा , क्योंकि यहाँ पर श्रील नित्यानन्द प्रभु दधि-चिड़ा उत्सव मनाते थे , जिसमें वे दही तथा चिउड़ा प्रसाद-रूप में बाँटते थे और घुटने के बल झुककर प्रसाद लेते थे। इस स्थान का पवित्र सरोवर वर्ष-भर जल से भरा रहता है। गोपाष्टमी के अवसर पर यहाँ एक विशाल मेला लगता है और नित्यानन्द प्रभु के जन्मदिन पर भी एक बड़ा मेला लगता है। गौरगणोद्देश-दीपिका ( ५८-६३) में बतलाया गया है कि हलायुध , बलदेव , विश्वरूप तथा संकर्षण नित्यानन्द अवधूत के रूप में प्रकट हुए।


## Verse ad.13.62
असङ्ख्य भक्तेर कराइला अवतार ।
शेषे अवतीर्ण हैला व्रजेन्द्र-कुमार ॥६२॥
*असङ्ख्य —असंख्य ; भक्तेर —भक्तों का ; कराइला —कराया ; अवतार —अवतार ; शेषे —अन्त में ; अवतीर्ण —अवतरित ; हैला —हो गये ; व्रजेन्द्र-कुमार —नन्द महाराज के पुत्र , भगवान् कृष्ण।*


### अनुवाद
व्रजेन्द्र कुमार भगवान् कृष्ण ने सर्वप्रथम असंख्य भक्तों को प्रकट होने दिया और अन्त में वे स्वयं प्रकट हुए।


## Verse ad.13.63
प्रभुर आविर्भाव-पूर्वे यत वैष्णव-गण ।
अद्वैत-आचार्येर स्थाने करेन गमन ॥६३॥
*प्रभुर —महाप्रभु के ; आविर्भाव —आविर्भाव ; पूर्वे —पहले ; यत —सब ; वैष्णव-गण —भक्त ; अद्वैत-आचार्येर —अद्वैत आचार्य के ; स्थाने —स्थान ; करेन —करना ; गमन —जाना।*


### अनुवाद
श्री चैतन्य महाप्रभु के प्रकट होने के पूर्व नवद्वीप के सारे भक्त अद्वैत आचार्य के घर में जुटा करते थे।


## Verse ad.13.64
गीता-भागवत कहे आचार्य-गोसाञि ।
ज्ञान-कर्म निन्दि’ करे भक्तिर बड़ाइ ॥६४॥
*गीता —श्रीमद् भगवद्गीता ; भागवत —श्रीमद्भागवत ; कहे —व्याख्यान करते ; आचार्य-गोसाञि —अद्वैत आचार्य ; ज्ञान —दार्शनिक ज्ञान का मार्ग ; कर्म —सकाम कर्म ; निन्दि’ —निन्दा करके ; करे —स्थापित करके ; भक्तिर —भक्ति की ; बड़ाइ —श्रेष्ठता।*


### अनुवाद
वैष्णवों की इन सभाओं में अद्वैत आचार्य भगवद्गीता तथा श्रीमद्भागवत सुनाया करते थे, जिसमें वे दार्शनिक चिन्तन तथा सकाम कर्म की निन्दा करते और भक्ति की सर्वश्रेष्ठता स्थापित करते थे।


## Verse ad.13.65
सर्व-शास्त्रे कहे कृष्ण-भक्तिर व्याख्यान ।
ज्ञान, योग, तपो-धर्म नाहि माने आन ॥६५॥
*सर्व-शास्त्रे —सभी प्रामाणिक शास्त्रों में ; कहे —कहते हैं ; कृष्ण-भक्तिर —भगवान् कृष्ण की भक्ति की ; व्याख्यान —व्याख्या ; ज्ञान — दार्शनिक ज्ञान ; योग —योग ; तपस् —तपस्या ; धर्म —धार्मिक सिद्धान्त ; नाहि —नहीं ; माने —स्वीकार करते ; आन —अन्य।*


### अनुवाद
वैदिक संस्कृति के सारे प्रामाणिक शास्त्र भगवान् कृष्ण की भक्ति की व्याख्या से भरे पड़े हैं। इसलिए भगवान् कृष्ण के भक्त दार्शनिक तर्क, योग, व्यर्थ तपस्या एवं तथाकथित धार्मिक अनुष्ठानों को मान्यता प्रदान नहीं करते। वे भक्ति के अतिरिक्त अन्य किसी विधि को नहीं स्वीकार करते।


### तात्पर्य
हमारा कृष्णभावनामृत आन्दोलन इसी सिद्धान्त का अनुसरण करता है। आत्म-साक्षात्कार के लिए हम कृष्ण-चेतना अर्थात् भक्ति के अतिरिक्त अन्य किसी विधि को मान्यता प्रदान नहीं करते। कभी-कभी ज्ञान , योग , तप या धर्म मानने वाले लोग हमारी आलोचना करते हैं , किन्तु सौभाग्यवश हम उनके साथ किसी प्रकार का समझौता करने के लिए तैयार नहीं हैं। हम मात्र भक्ति के धरातल पर खड़े होकर उन्हीं सिद्धान्तों का सारे संसार में प्रचार करते हैं।


## Verse ad.13.66
ताँर सङ्गे आनन्द करे वैष्णवेर गण ।
कृष्ण-कथा, कृष्ण-पूजा, नाम-सङ्कीर्तन ॥६६॥
*ताँर सङ्गे —उन (अद्वैत आचार्य) के संग ; आनन्द —आनन्द ; करे —करते ; वैष्णवेर —भक्तों का ; गण —दल , समूह ; कृष्ण-कथा —कृष्ण कथाएँ ; कृष्ण-पूजा —कृष्ण की पूजा ; नाम-सङ्कीर्तन —हरे कृष्ण महामंत्र का संकीर्तन।*


### अनुवाद
सारे वैष्णव अद्वैत आचार्य के घर में सदैव कृष्ण के विषय में बातें करने, कृष्ण की पूजा करने तथा हरे कृष्ण महामन्त्र का कीर्तन करने में आनन्द का अनुभव करते थे।


### तात्पर्य
कृष्णभावनामृत आन्दोलन इन सिद्धान्तों पर ही चल रहा है। हमारे पास कृष्ण के विष्य में चर्चा करने , कृष्ण की पूजा करने तथा हरे कृष्ण महामंत्र का कीर्तन करने के अतिरिक्त अन्य कोई काम नहीं रहता।


## Verse ad.13.67
किन्तु सर्व-लोक देखि’ कृष्ण-बहिर्मुख ।
विषये निमग्न लोक देखि’ पाय दु:ख ॥६७॥
*किन्तु —किन्तु ; सर्व-लोक —सभी लोग ; देखि’ —देखकर ; कृष्ण-बहिर्मुख —कृष्णभावनामृत के बिना ; विषये —भौतिक आनन्द ; निमग्न —निमग्न ; लोक —सभी लोग ; देखि’ —देखकर ; पाय दु:ख —दु:खी होते।*


### अनुवाद
किन्तु श्री अद्वैत आचार्य को पीड़ा होती, जब वे देखते कि सारे लोग कृष्णभावनामृत से रहित हैं और मात्र भौतिक इन्द्रियभोग में डूबे हुए हैं।


### तात्पर्य
भगवान् कृष्ण का एक सच्चा भक्त सारे जगत् की पतित अवस्था को देखकर पीड़ित होता है। श्रील भक्तिसिद्धान्त सरस्वती ठाकुर कहा करते थे , ‘‘ इस संसार में किसी चीज की कमी नहीं है। यदि कमी है , तो केवल कृष्णभावनामृत की।’’ यही दृष्टिकोण समस्त शुद्ध भक्तों का होता है। मावन-समाज में कृष्णभावनामृत की इसी कमी के कारण अज्ञान तथा इन्द्रियतृप्ति में डूबे लोग भीषण कष्ट भोग रहे हैं। दर्शक के रूप में एक भक्त जगत् की ऐसी अवस्था देखकर अत्यन्त खिन्न होता है।


## Verse ad.13.68
लोकेर निस्तार-हेतु करेन चिन्तन ।
केमते ए सब लोकेर हइबे तारण ॥६८॥
*लोकेर —सभी लोगों के ; निस्तार-हेतु —छुटकारे के लिए ; करेन —करते ; चिन्तन —चिन्तन ; केमते —कैसे ; ए —ये ; सब —सब ; लोकेर —सामान्य लोगों का ; हइबे —होगा ; तारण —मुक्ति , छुटकारा।*


### अनुवाद
संसार की ऐसी दशा देखकर वे गम्भीरतापूर्वक सोचने लगे कि माया के पाश से किस प्रकार इन लोगों का उद्धार किया जा सकता है।


## Verse ad.13.69
कृष्ण अवतरि’ करेन भक्तिर विस्तार ।
तबे त’ सकल लोकेर हइबे निस्तार ॥६९॥
*कृष्ण —भगवान् कृष्ण ; अवतरि’ —अवतरित होकर ; करेन —करते हैं ; भक्तिर —भक्ति का ; विस्तार —विस्तार ; तबे —तब ; त’ —निश्चित रूप से ; सकल —सभी ; लोकेर —लोगों की ; हइबे —होगी ; निस्तार —मुक्ति।*


### अनुवाद
श्रील अद्वैत आचार्य प्रभु ने सोचा, ‘‘यदि भक्ति सम्प्रदाय का वितरण करने के लिए स्वयं कृष्ण अवतरित हों, तभी सारे लोगों का उद्धार होना सम्भव है।’’


### तात्पर्य
जिस प्रकार दोषी व्यक्ति को मुख्य कार्यकारी , राष्ट्रपति या राजा की विशेष कृपा द्वारा ही मुक्ति मिल सकती है , उसी प्रकार इस कलियुग के दोषी लोगों का उद्धार पूर्ण पुरुषोत्तम भगवान् या उनके द्वारा इस प्रयोजन के लिए विशेष रूप से शक्तिप्रदत्त व्यक्ति के द्वारा ही किया जा सकता है। श्रील अद्वैत आचार्य प्रभु ने कामना की कि स्वयं पूर्ण पुरुषोत्तम भगवान् इस युग के पतितात्माओं का उद्धार करने के लिए अवतीर्ण हों।


## Verse ad.13.70
कृष्ण अवतारिते आचार्य प्रतिज्ञा करिया ।
कृष्ण-पूजा करे तुलसी-गङ्गाजल दिया ॥७०॥
*कृष्ण —भगवान् कृष्ण ; अवतारिते —का अवतार करवाने के लिए ; आचार्य —अद्वैत आचार्य ; प्रतिज्ञा —प्रतिज्ञा ; करिया —करके ; कृष्ण-पूजा —भगवान् कृष्ण की पूजा ; करे —करते ; तुलसी —तुलसी दल ; गङ्गा-जल दिया —गंगाजल के साथ।*


### अनुवाद
इस उद्देश्य से अद्वैत आचार्य प्रभु ने भगवान् को अवतरित कराने की प्रतिज्ञा करते हुए तुलसीदल तथा गंगाजल से पूर्ण पुरुषोत्तम भगवान् कृष्ण की पूजा करनी शुरू कर दी।


### तात्पर्य
तुलसीदल तथा गंगाजल के साथ , यदि सम्भव हो तो , थोड़ा-सा चन्दन भगवान् की पूजा की साज-सामग्री के लिए पर्याप्त होता है। भगवद्गीता ( ९.२६) में भगवान् कहते हैं:

‘‘ यदि कोई मुझे प्रेम तथा भक्ति के साथ एक पत्ती , एक फूल , फल या जल अर्पित करता है , तो मैं उसे स्वीकार करता हूँ।’’ इस सिद्धान्त का पालन करते हुए अद्वैत प्रभु ने पूर्ण पुरुषोत्तम भगवान् को तुलसीदल तथा गंगाजल से प्रसन्न किया।


## Verse ad.13.71
कृष्णेर आह्वान करे सघन हुङ्कार ।
हुङ्कारे आकृष्ट हैला व्रजेन्द्र-कुमार ॥७१॥
*कृष्णेर —भगवान् कृष्ण का ; आह्वान —आह्वान ; करे —करते ; सघन —अत्यन्त गम्भीरता से ; हुङ्कार —ऊँची आवाज में ; हुङ्कारे —ऊँची ध्वनी से ; आकृष्ट —आकर्षित ; हैला —हो गये ; व्रजेन्द्र-कुमार —व्रजेन्द्र के पुत्र , भगवान् कृष्ण।*


### अनुवाद
उन्होंने जोर जोर से हुंकार करके भगवान् कृष्ण को प्रकट होने के लिए आमन्त्रित किया, और उनकी बार-बार की हुंकार से कृष्ण अवतरित होने के लिए आकृष्ट हुए।


## Verse ad.13.72
जगन्नाथमिश्र-पत्नी शचीर उदरे ।
अष्ट कन्या क्रमे हैल, जन्मि’ जन्मि’ मरे ॥७२॥
*जगन्नाथ-मिश्र —जगन्नाथ मिश्र ; पत्नी —उनकी पत्नी ; शचीर —शचीमाता की ; उदरे —कोख में ; अष्ट —आठ ; कन्या —पुत्रियाँ ; क्रमे —एक के बाद एक ; हैल —प्रकट हुईं ; जन्मि’ —जन्म लेने के बाद ; जन्मि’ —जन्म लेने के पश्चात् ; मरे —सबकी मृत्यु हो गई।*


### अनुवाद
चैतन्य महाप्रभु के जन्म के पूर्व जगन्नाथ मिश्र की पत्नी शचीमाता की कोख से एक-एक करके आठ पुत्रियाँ जन्म ले चुकी थीं। किन्तु उन सबकी जन्म लेने के तुरन्त बाद मृत्यु हो गई।


## Verse ad.13.73
अपत्य-विरहे मिश्रेर दु:खी हैल मन ।
पुत्र लागि’ आराधिल विष्णुर चरण ॥७३॥
*अपत्य —बच्चों के ; विरहे —विरह में ; मिश्रेर —जगन्नाथ मिश्र का ; दु:खी —दु:खी ; हैल — हो गया ; मन —मन ; पुत्र —पुत्र ; लागि’ —के लिए ; आराधिल —पूजा की ; विष्णुर — भगवान् विष्णु के ; चरण —चरणकमलों की।*


### अनुवाद
एक-एक करके सारी सन्तानों की मृत्यु से जगन्नाथ मिश्र अत्यन्त दु:खी थे। अतएव उन्होंने पुत्र-प्राप्ति की कामना से भगवान् विष्णु के चरणकमलों की पूजा की।


## Verse ad.13.74
तबे पुत्र जनमिला ‘विश्वरूप’ नाम ।
महा-गुणवान् तेंह——‘बलदेव’-धाम ॥७४॥
*तबे —तत्पश्चात् ; पुत्र —पुत्र ; जनमिला —जन्मा ; विश्वरूप —विश्वरूप ; नाम —नामक ; महा-गुणवान् —महा-गुणवान ; तेंह —वे ; बलदेव —भगवान् बलदेव के ; धाम —अवतार।*


### अनुवाद
इसके बाद जगन्नाथ मिश्र को विश्वरूप नामक पुत्र की प्राप्ति हुई, जो अत्यन्त शक्तिमान तथा गुणवान थे, क्योंकि वे बलदेव के अवतार थे।


### तात्पर्य
विश्वरूप गौरहरि श्री चैतन्य महाप्रभु के बड़े भाई थे। जब विश्वरूप के विवाह की तैयारी हो गई , तो उन्होंने संन्यास ले लिया और घर छोड़कर चले गये। उनका संन्यास का नाम शंकरारण्य था। १४३१ शकाब्द (१५०९ ई.) में शोलापुर जिले के पाण्डरपुर में उनका तिरोधान हो गया। संकर्षण का अवतार होने के कारण वे इस भौतिक जगत् की सृष्टि के कार्य तथा कारण दोनों ही हैं। वे श्री चैतन्य महाप्रभु से अभिन्न हैं , जिस तरह अंश तथा अंशी एक दूसरे से भिन्न नहीं होते। वे संकर्षण के अवतार के रूप में चतुर्व्यूह में से एक हैं। गौरचन्द्रोदय में कहा गया है कि विश्वरूप तिरोधान के बाद श्री नित्यानन्द प्रभु के भीतर समा गये।


## Verse ad.13.75
बलदेव-प्रकाश——परम-व्योमे ‘सङ्कर्षण’ ।
तेंह——विश्वेर उपादान-निमित्त-कारण ॥७५॥
*बलदेव-प्रकाश —बलदेव का प्राकट्य ; परम-व्योमे —आध्यात्मिक आकाश में ; सङ्कर्षण —संकर्षण ; तेंह —वे ; विश्वेर —जगत् ; उपादान —उपादान ; निमित्त-कारण —तत्कालिक कारण।*


### अनुवाद
आध्यात्मिक जगत् में बलदेव के अंश संकर्षण कहलाते हैं, जो इस भौतिक जगत् के उपादान तथा प्रत्यक्ष कारण हैं।


## Verse ad.13.76
ताँहा बइ विश्वे किछु नाहि देखि आर ।
अतएव ‘विश्वरूप’ नाम ये ताँहार ॥७६॥
*ताँहा बइ —उनके सिवा ; विश्वे —इस विश्व में ; किछु —कुछ ; नाहि —नहीं ; देखि —मैं देखता हूँ ; आर —और ; अतएव —अतएव ; विश्वरूप —विश्व रूप ; नाम —नाम ; ये —वह ; ताँहार —उनका।*


### अनुवाद
विराट्-रूप को महासंकर्षण का विश्वरूप अवतार कहते हैं। इस तरह इस विराट् जगत् में हमें उनके अतिरिक्त कुछ भी और देखने को नहीं मिलता।


## Verse ad.13.77
नैतच्चित्रं भगवति ह्यनन्ते जगदीश्वरे ।
ओतं प्रोतमिदं यस्मिन्तन्तुष्वङ्ग यथा पट: ॥७७॥
*न —नहीं ; एतत् — यह ; चित्रम् —विचित्र ; भगवति —भगवान् में ; हि —निश्चित रूप से ; अनन्ते —अनन्त में ; जगत्-ईश्वरे — जगदीश्वर ; ओतम् —लम्बाई से ; प्रोतम् —चौड़ाई से ; इदम् —यह ब्रह्माण्ड ; यस्मिन् —जिनमें ; तन्तुषु —धागों में , तन्तुओं में ; अङ्ग —हे राजन् ; यथा —यथा ; पट: —वस्त्र।*


### अनुवाद
‘‘जिस प्रकार वस्त्र में धागा लम्बाई तथा चौड़ाई दोनों ओर फैला रहता है, उसी तरह इस ब्रह्माण्ड के भीतर की प्रत्येक वस्तु में पूर्ण पुरुषोत्तम भगवान् प्रत्यक्ष तथा अप्रत्यक्ष रूप से विद्यमान हैं। यह उनके लिए आश्चर्यजनक नहीं है।’’


### तात्पर्य
यह श्रीमद्भागवत ( १०.१५.३५) का श्लोक है।


## Verse ad.13.78
अतएव प्रभु ताँरे बले, ‘बड़ भाइ’ ।
कृष्ण, बलराम दुइ——चैतन्य, निताइ ॥७८॥
*अतएव —अतएव ; प्रभु —चैतन्य महाप्रभु ; ताँरे —विश्वरूप को ; बले —कहते हैं ; बड़ भाइ —बड़ा भाई ; कृष्ण —भगवान् कृष्ण ; बलराम —और बलदेव ; दुइ —दोनों ; चैतन्य —भगवान् चैतन्य महाप्रभु ; निताइ —और नित्यानन्द प्रभु।*


### अनुवाद
महासंकर्षण प्रकट ब्रह्माण्ड के उपादान तथा निमित्त कारण हैं, अतएव वे ब्रह्माण्ड की हर वस्तु में विद्यमान हैं। अतएव चैतन्य महाप्रभु उन्हें अपना बड़ा भाई कहते थे। आध्यात्मिक जगत् में दोनों भाई कृष्ण तथा बलराम कहलाते हैं, किन्तु अब वे ही चैतन्य तथा निताई हैं। अतएव निष्कर्ष यह है कि नित्यानन्द प्रभु आदि संकर्षण, बलदेव हैं।


## Verse ad.13.79
पुत्र पाञा दम्पति हैला आनन्दित मन ।
विशेषे सेवन करे गोविन्द-चरण ॥७९॥
*पुत्र —पुत्र ; पाञा —पाकर ; दम्पति —दम्पत्ति , पति-पत्नी ; हैला — हो गये ; आनन्दित —आनन्दित ; मन —मन ; विशेषे —विशेषतया ; सेवन —सेवा ; करे — करते हैं ; गोविन्द-चरण —भगवान् गोविन्द के चरणकमलों की।*


### अनुवाद
विश्वरूप को पुत्र रूप में पाकर दम्पति (जगन्नाथ मिश्र तथा शचीमाता) मन ही मन अत्यन्त प्रसन्न थे। इसी प्रसन्नता के कारण वे गोविन्द के चरणकमलों की सेवा विशेषरूप से करने लगे।


### तात्पर्य
भारत में एक सामान्य कहावत है , ‘‘ दु:ख में सुमिरन सब करैं , सुख में करै न कोय।’’ भगवद्गीता ( ७.१६) में भी इसी की पुष्टि हुई है:

‘‘ भूतकाल में पुण्यकर्म करने वाले चार प्रकार के लोग—आर्त , अर्थार्थी , ज्ञानी तथा जिज्ञासु—भक्ति की ओर उन्मुख होते हैं।’’ जगन्नाथ मिश्र तथा शचीमाता दोनों ही पति-पत्नी दु:खी थे , क्योंकि उनकी आठ पुत्रियाँ मर चुकी थीं। अतएव जब उन्हें पुत्र के रूप में विश्वरूप प्राप्त हुआ , तो वे अत्यन्त प्रसन्न हुए। उन्हें पता था कि भगवान् की कृपा से उन्हें ऐसा सुख तथा ऐश्वर्य मिला है। अतएव वे भगवान् को भुलाने के बजाय गोविन्द के चरणकमलों की अधिकाधिक सेवा करने लगे। सामान्य व्यक्ति ऐश्वर्यवान् होने पर ईश्वर को भुला देता है , किन्तु भगवत्कृपा से भक्त जितना-जितना ऐश्वर्यवान् होता जाता है , वह उतना ही भगवान् की सेवा में अनुरक्त होता जाता है।


## Verse ad.13.80
चौद्द-शत छय शके शेष माघ मासे ।
जगन्नाथ-शचीर देहे कृष्णेर प्रवेशे ॥८०॥
*चौद्द-शत —चौदह सौ ; छय —छ: ; शके —शक सम्मत में ; शेष —अन्तिम ; माघ —माघ ; मासे —मास में ; जगन्नाथ —जगन्नाथ मिश्र के ; शचीर —और शचादेवी के ; देहे —शरीरों में ; कृष्णेर —भगवान् कृष्ण के ; प्रवेशे —प्रवेश।*


### अनुवाद
शक सम्वत १४०६ के माघ मास (१४८५ ई. का जनवरी मास) में भगवान् कृष्ण जगन्नाथ मिश्र तथा शचीदेवी दोनों ही के शरीर में प्रविष्ट हुए।


### तात्पर्य
श्री चैतन्य महाप्रभु का जन्म फाल्गुन मास में शक सम्वत १४०७ (१४८६ ई.) में हुआ। किन्तु हम देखते हैं कि अपने माता-पिता के शरीर में उनका प्रवेश माघ मास शक सम्वत १४०६ में ही हो चुका था। इस तरह वे अपने जन्म से पूरे १३ मास पूर्व माता-पिता के शरीर में प्रविष्ट हुए थे। सामान्यतया एक बालक अपनी माता के गर्भ में दस चन्द्र-मास तक रहता है , किन्तु हम देखते हैं कि महाप्रभु अपनी माता के गर्भ में तेरह मास तक रहे।


## Verse ad.13.81
मिश्र कहे शची-स्थाने,——देखि आन रीत ।
ज्योतिर्मय देह, गेह लक्ष्मी-अधिष्ठित ॥८१॥
*मिश्र कहे —जगन्नाथ मिश्र कहने लगे ; शची-स्थाने —शची देवी माता की उपस्थिति में ; देखि —मैं देखता हूँ ; आन —असाधारण ; रीत —रीति , व्यवहार ; ज्योतिर्-मय —ज्योतिमय ; देह —शरीर ; गेह — घर ; लक्ष्मी —लक्ष्मी देवी ; अधिष्ठित —स्थित।*


### अनुवाद
जगन्नाथ मिश्र ने शचीमाता से कहा, ‘‘मैं आश्चर्य देख रहा हूँ! तुम्हारा शरीर ज्योति से युक्त है और ऐसा लगता है कि साक्षात् लक्ष्मी देवी मेरे घर पधारी हैं।


## Verse ad.13.82
याहाँ ताहाँ सर्व-लोक करये सम्मान ।
घरे पाठाइया देय धन, वस्त्र, धान ॥८२॥
*याहाँ — जहाँ कही भी ; ताहाँ —कहीं भी ; सर्व-लोक —सभी लोग ; करये —करते हैं ; सम्मान —सम्मान ; घरे — घर पर ; पाठाइया —भेज कर ; देय —देते हैं ; धन —धन ; वस्त्र —वस्त्र ; धान — धान।*


### अनुवाद
‘‘मैं जहाँ कहीं जाता हूँ, लोग मेरा सम्मान करते हैं। वे मेरे कहे बिना ही स्वेच्छा से मुझे धन, वस्त्र तथा धान देते हैं।’’


### तात्पर्य
ब्राह्मण किसी का दास नहीं बनता। अन्य किसी की सेवा करना शूद्रों का कार्य है। ब्राह्मण सदैव स्वतन्त्र होता है , क्योंकि वह समाज का शिक्षक , गुरु और उपदेशक होता है। समाज के सारे लोग उसे सारी आवश्यक वस्तुएँ प्रदान करते हैं। भगवद्गीता में कहा गया है कि भगवान् ने समाज के चार विभाग किए हैं—ब्राह्मण , क्षत्रिय , वैश्य तथा शूद्र। समाज इस वैज्ञानिक विभाजन के बिना सुचारु रूप से नहीं चल सकता। ब्राह्मण को चाहिए कि समाज के सारे लोगों को अच्छी सलाह दे , क्षत्रिय को प्रशासन , कानून तथा समाज व्यवस्था देखनी चाहिए , वैश्यों को अन्न उत्पन्न करना और समाज के लिए आवश्यक वस्तुओं का व्यापार करना चाहिए , जबकि शूद्रों को समाज के उच्च वर्गों (ब्राह्मण , क्षत्रिय तथा वैश्य) की सेवा करनी चाहिए।

जगन्नाथ मिश्र ब्राह्मण थे , अतएव लोग उन्हें सारी आवश्यक वस्तुएँ—धन , वस्त्र , अन्न आदि भेजा करते थे। जब चैतन्य महाप्रभु शचीमाता के गर्भ में थे , तो जगन्नाथ मिश्र को ये आवश्यक वस्तुएँ बिना माँगे ही मिल जाती थीं। उनके परिवार में भगवान् की उपस्थिति के कारण प्रत्येक व्यक्ति ब्राह्मण के रूप में उनका आदर करता था। दूसरे शब्दों में , यदि ब्राह्मण या वैष्णव भगवान् का नित्य-दास बना रहे और भगवान् की इच्छाएँ पूरी करता चले , तो उसके भरण-पोषण या उसके परिवार की आवश्यकताओं में किसी प्रकार के अभाव की आशंका नहीं रहती।


## Verse ad.13.83
शची कहे,——मुञि देखों आकाश-उपरे ।
दिव्य-मूर्ति लोक सब येन स्तुति करे ॥८३॥
*शची कहे —माता शचीदेवी ने उत्तर दिया ; मुञि —मैं ; देखों —देखती हूँ ; आकाश-उपरे —आकाश में ; दिव्य-मूर्ति —दिव्य मूर्तियाँ ; लोक —लोग ; सब —सब ; येन — जैसे ; स्तुति —स्तुति ; करे —कर रहे हों।*


### अनुवाद
शचीमाता ने अपने पति से कहा, ‘‘मुझे बाह्य आकाश में अत्यन्त विचित्र तेजोमय पुरुष प्रकट होते दिख रहे हैं, मानों वे स्तुति कर रहे हों।’’


### तात्पर्य
पृथ्वी पर हर कोई जगन्नाथ मिश्र का आदर करता था और उन्हें सारी आवश्यक वस्तुएँ प्राप्त होती रहती थीं। इसी तरह शचीमाता ने बाहर आकाश में अनेक देवताओं को अपनी स्तुति करते देखा , क्योंकि उनके गर्भ में श्री चैतन्य महाप्रभु उपस्थित थे।


## Verse ad.13.84
जगन्नाथ मिश्र कहे,——स्वप्न ये देखिल ।
ज्योतिर्मय-धाम मोर हृदये पशिल ॥८४॥
*जगन्नाथ मिश्र कहे —जगन्नाथ मिश्र ने उत्तर दिया ; स्वप्न —सपना ; ये —यह ; देखिल — मैंने देखा है ; ज्योतिर्-मय —चमकदार ; धाम —धाम ; मोर —मेरे ; हृदये —हृदय में ; पशिल — प्रवेश किया।*


### अनुवाद
तब जगन्नाथ मिश्र ने कहा, ‘‘मैंने सपने में भगवान् के तेजोमय धाम को अपने हृदय में प्रवेश होते देखा है।


## Verse ad.13.85
आमार हृदय हैते गेला तोमार हृदये ।
हेन बुझि, जन्मिबेन कोन महाशये ॥८५॥
*आमार हृदय हैते —मेरे हृदय से ; गेला —स्थानांतरित हो गया ; तोमार हृदये —तुम्हारे हृदय में ; हेन —इस प्रकार ; बुझि —मैं समझता हूँ ; जन्मिबेन —जन्म लेगा ; कोन —कोई ; महाशये —बहुत महान् व्यक्ति।*


### अनुवाद
‘‘फिर यह मेरे हृदय से निकलकर तुम्हारे हृदय में प्रविष्ट हुआ। इसलिए मुझे लगता है कि शीघ्र ही किसी महापुरुष का जन्म होगा।’’


## Verse ad.13.86
एत बलि’ दुँहे रहे हरषित हञा ।
शालग्राम सेवा करे विशेष करिया ॥८६॥
*एत बलि’ —इस वार्तालाप के बाद ; दुँहे —वे दोनों ; रहे —रहे ; हरषित —प्रसन्न ; हञा —होकर ; शालग्राम —शालग्राम-नारायण शिला ; सेवा —सेवा ; करे —की ; विशेष —विशेष ध्यान ; करिया —देकर।*


### अनुवाद
इस वार्तालाप के बाद पति-पत्नी दोनों परम हर्षित थे और दोनों ने मिलकर घर की शालग्राम-शिला की सेवा की।


### तात्पर्य
विशेषकर हर ब्राह्मण के घर में सारे परिवार द्वारा पूजा करने के लिए शालग्राम-शिला होनी चाहिए।यह प्रथा अब भी चालू है। जो लोग ब्राह्मण जाति के हैं और ब्राह्मण-कुल में जन्मे हैं , उन्हें शालग्राम-शिला की पूजा करनी चाहिए। दुर्भाग्यवश , कलियुग की प्रगति के साथ तथाकथित ब्राह्मणों को ब्राह्मण परिवारों में जन्म लेने का तो बड़ा गर्व रहता है , किन्तु वे शालग्राम-शिला की पूजा नहीं करते। वास्तव में यह प्रथा पुरातन काल से चली आ रही है कि ब्राह्मण-परिवार में जन्म लेने वाले मनुष्य को हर हालत में शालग्राम-शिला को पूजना चाहिए। हमारे कृष्णभावनामृत-समाज के कुछ सदस्य शालग्राम-शिला की पूजा का प्रचलन करने के लिए अत्यधिक उत्सुक हैं , किन्तु हम जान-बूझकर इससे दूर रह रहे हैं , क्योंकि कृष्णभावनामृत आन्दोलन के अधिकांश सदस्य ब्राह्मण-कुलों में उत्पन्न नहीं हैं। कुछ समय बाद जब हम यह देख लेंगे कि वे सब वास्तव में ब्राह्मण आचरण को दृढ़तापूर्वक प्राप्त कर चुके हैं , तब शालग्राम शिला की पूजा शुरू कर दी जायेगी।

इस युग में शालग्राम-शिला का पूजन उतना महत्त्वपूर्ण नहीं है , जितना कि भगवन्नाम का कीर्तन। यह शास्त्र का आदेश है: हरेर्नाम हरेर्नाम हरेर्नामैव केवलं , कलौ नास्त्येव नास्त्येव नास्त्येव गतिरन्यथा। श्रील जीव गोस्वामी का मत है कि अपराधरहित होकर भगवन्नाम का कीर्तन करने से मनुष्य पूर्ण बनता है। फिर भी मन को शुद्ध करने के लिए मन्दिर में अर्चाविग्रह की पूजा भी आवश्यक है। अतएव जब मनुष्य की आध्यात्मिक चेतना उन्नत होती है या वह आध्यात्मिक पद पर ठीक से स्थित होता है , तब वह शालग्राम-शिला की पूजा कर सकता है।

जगन्नाथ मिश्र के हृदय से शचीमाता के हृदय में भगवान् के स्थानान्तरण की व्याख्या श्रील भक्तिसिद्धान्त सरस्वती ठाकुर ने इस प्रकार की है , ‘‘ यह निष्कर्ष निकालना चाहिए कि जगन्नाथ मिश्र तथा शचीमाता नित्यसिद्ध अर्थात् भगवान् के शुद्ध नित्य पार्षद थे। उनके हृदय सदैव निष्कलुष रहते थे , अतएव वे कभी-भी पूर्ण पुरुषोत्तम भगवान् को भूले नहीं। इस जगत् में सामान्य व्यक्ति का हृदय कलुषित रहता है , अतएव दिव्य पद प्राप्त करने के लिए उसे सर्वप्रथम अपना हृदय शुद्ध करना चाहिए। किन्तु जगन्नाथ मिश्र तथा शचीमाता सामान्य पुरुष तथा स्त्री न थे , जिनके हृदय कलुषित रहे हों। जब हृदय शुद्ध होता है , तो वह वसुदेव पद को प्राप्त कहा जाता है। वसुदेव से वासुदेव या कृष्ण उत्पन्न हो सकते हैं , जो दिव्य पद पर स्थित रहते हैं।’’

यह जान लेना चाहिए कि शचीमाता सामान्य स्त्रियों की तरह इन्द्रिय-भोग द्वारा गर्भवती नहीं हुई थीं। शचीमाता के गर्भधारण को सामान्य स्त्री जैसा मानना अपराध होगा। पूर्ण आध्यात्मिक चेतना प्राप्त होने पर एवं भगवान् की भक्तिमयी सेवा में पूर्णतया रत होने पर ही शचीमाता द्वारा गर्भधारण की बात समझ में आ सकेगी।

श्रीमद्भागवत ( १०.२.१६) में कहा गया है:

यह कृष्ण-जन्म विषयक कथन है। भगवान् कृष्ण का अवतार पहले वसुदेव के मन में प्रविष्ट हुआ और तब देवकी के मन में स्थानान्तरित किया गया। श्रील श्रीधर स्वामी इस सन्दर्भ में निम्नलिखित टिप्पणी देते हैं— ‘मन आविवेश’ मनसि आविर्बभूव , जीवानाम् इव न धातु-सम्बन्ध इत्यर्थ : । सामान्य मनुष्य के जन्म के लिए जिस तरह वीर्यस्खलन होना चाहिए , उसका प्रश्न ही नहीं उठता। श्रील रूप गोस्वामी की भी इस सन्दर्भ में टीका है कि भगवान् कृष्ण सर्वप्रथम आनकदुन्दुभि अर्थात् वसुदेव के मन में प्रविष्ट हुए और तब देवकी के मन में स्थानान्तरित हुए। इस प्रकार देवकी देवी के मन में आध्यात्मिक आनन्द क्रमश: बढ़ा , जिस प्रकार चन्द्रमा प्रत्येक रात्रि में बढ़ता हुआ पूर्ण चन्द्रमा बन जाता है। अपने प्राकट्य के समय भगवान् कृष्ण देवकी के मन से निकले और कंस के कारागार में देवकी की शय्या की बगल में प्रकट हो गये। उस समय योगमाया के वश में होने से देवकी ने सोचा कि उन्हें पुत्र उत्पन्न हुआ है। इस सन्दर्भ में तो स्वर्ग के निवासी देवता भी भ्रमित थे। जैसाकि कहा गया है , मुह्यन्ति यत् सूरय: ( भागवत १.१.१)। वे देवकी की स्तुति करने यह सोचकर आये थे कि भगवान् उनके गर्भ में हैं। देवतागण स्वर्गलोक से मथुरा आये थे। यह सूचित करता है कि मथुरा अब भी उच्चतर ग्रह मण्डलों की राजधानी स्वर्गलोक की तुलना में अधिक महत्त्वपूर्ण है।

यशोदामाता के सनातन पुत्र के रूप में भगवान् कृष्ण वृन्दावन में सदा विद्यमान रहते हैं। भगवान् कृष्ण की लीलाएँ इस भौतिक जगत् में एवं आध्यात्मिक जगत् में निरन्तर चलती रहती हैं। इन लीलाओं में भगवान् सदैव अपने आपको माता यशोदा और पिता नन्द महाराज के सनातन पुत्र मानते हैं। श्रीमद्भागवत ( १०.६.४३) में कहा गया है , ‘‘ जब उदार तथा विशाल-हृदय वाले नन्द महाराज अपने भ्रमण से वापस आये , तो उन्होंने तुरन्त ही अपने पुत्र कृष्ण को अपनी गोद में उठा लिया और उनका सिर सूंघकर दिव्य आनन्द की प्रतीति की।’’ इसी प्रकार अन्यत्र (१०.९.२१ में) कहा गया है , ‘‘ ये भगवान् गोप सुन्दरी के पुत्र के रूप में भक्तों के लिए सहज उपलब्ध तथा ज्ञेय हैं , किन्तु देहात्म-बुद्धि वाले लोग चाहे तपस्या में कितने भी आगे क्यों न हों या वे कितने भी बड़े दार्शनिक क्यों न हों , उन्हें समझने में असमर्थ हैं।’’

इसके बाद श्रील भक्तिसिद्धान्त सरस्वती ठाकुर ने श्रीपाद बलदेव विद्याभूषण का प्रमाण दिया है , जो देवताओं द्वारा देवकी की कोख में स्थित भगवान् कृष्ण की स्तुतियों का उल्लेख करते हुए कृष्ण-जन्म का सारांश इस प्रकार देते हैं , ‘‘ जिस प्रकार उदित होने वाला चन्द्रमा पूर्व में प्रकाश बिखेरता है , उसी तरह दिव्य पद पर सदा स्थित रहने वाली देवकी ने शूरसेन के पुत्र वसुदेव द्वारा कृष्ण-मन्त्र में दीक्षित होने पर कृष्ण को अपने हृदय में धारण करके रखे।’’ श्रीमद्भागवत ( १०.२.१८) के इस कथन से यह समझ में आता है कि पूर्ण पुरुषोत्तम भगवान् आनकदुन्दुभि या वसुदेव के हृदय से स्थानान्तरित होकर देवकी के हृदय में प्रकट हुए। श्रील बलदेव विद्याभूषण के अनुसार ‘‘देवकी के हृदय’’ से देवकी का गर्भ ही निहितार्थ है , क्योंकि श्रीमद्भागवत ( १०.२.४१) में देवतागण कहते हैं— दिष्ट्याम्ब ते कुक्षिगत: पर: पुमान् — ‘‘ हे माता देवकी! भगवान् पहले से आपके गर्भ के भीतर हैं। अतएव वसुदेव के हृदय से देवकी के हृदय में भगवान् के स्थानान्तरित होने का अर्थ यह है कि वे देवकी के गर्भ में स्थानान्तरित हुए।

इसी तरह चैतन्य महाप्रभु के आविर्भाव के प्रसंग में चैतन्य-चरितामृत के ये शब्द— विशेषे सेवन करे गोविन्द-चरण —‘‘ वे विशेष रूप से गोविन्द के चरणकमलों की पूजा करने लगे ,’’ इसके सूचक हैं कि जिस प्रकार भगवान् कृष्ण वसुदेव के हृदय से निकलकर देवकी के हृदय में चले गये , उसी प्रकार चैतन्य महाप्रभु जगन्नाथ मिश्र के हृदय से शचीदेवी के हृदय में स्थानान्तरित हो गये। श्री चैतन्य महाप्रभु के आविर्भाव का यही रहस्य है , अत: मनुष्य को भगवान् चैतन्य के आविर्भाव को सामान्य पुरुष या जीव के जन्म जैसा नहीं मानना चाहिए। यह विषय समझने में थोड़ा गूढ़ है , किन्तु भगवद्भक्तों को कृष्णदास कविराज गोस्वामी का कथन समझने में तनिक भी कठिनाई नहीं होगी।


## Verse ad.13.87
हैते हैते हैल गर्भ त्रयोदश मास ।
तथापि भूमिष्ठ नहे,——मिश्रेर हैल त्रास ॥८७॥
*हैते हैते —इस प्रकार होकर ; हैल —ऐसा हुआ ; गर्भ —गर्भ ; त्रयोदश —तेरहवें ; मास —मास ; तथापि —तथापि ; भूमिष्ठ —जन्म ; नहे —कोई चिह्न नहीं था ; मिश्रेर —जगन्नाथ मिश्र के ; हैल —हो गया ; त्रास —आशंका , भय।*


### अनुवाद
इस तरह गर्भ तेरहवें मास में आ पहुँचा, किन्तु शिशु के प्रसव का कोई संकेत न था। फलत: जगन्नाथ मिश्र को बड़ी चिन्ता होने लगी।


## Verse ad.13.88
नीलाम्बर चक्रवर्ती कहिल गणिया ।
एइ मासे पुत्र हबे शुभ-क्षण पाञा ॥८८॥
*नीलाम्बर चक्रवर्ती —नीलाम्बर चक्रवर्ती ने ; कहिल —कहा ; गणिया —ज्योतिष-गणना से ; एइ मासे —इस मास में ; पुत्र —पुत्र ; हबे —जन्म लेगा ; शुभ-क्षण —शुभ घड़ी ; पाञा —पाकर।*


### अनुवाद
तब नीलाम्बर चक्रवर्ती (चैतन्य महाप्रभु के नाना) ने नक्षत्रों की गणना करके बतलाया कि शुभ क्षण का लाभ उठाकर इसी मास में बालक का जन्म होगा।


## Verse ad.13.89
चौद्द-शत सात-शके मास ये फाल्गुन ।
पौर्णमासीर सन्ध्या-काले हैले शुभ-क्षण ॥८९॥
*चौद्द-शत सात-शके —शक सम्वत के १४०७ (१४८६ ई.) में ; मास —मास ; ये —जो ; फाल्गुन —फाल्गुन ; पौर्णमासीर —पूर्णमासी के दिन ; सन्ध्या-काले —संध्या काल में ; हैले —थी ; शुभ-क्षण —शुभ घड़ी।*


### अनुवाद
इस प्रकार शक सम्वत १४०७ (१४८६ ई.) के फाल्गुन मास (फरवरी-मार्च) में पूर्णमासी की सन्ध्या के समय वांछित शुभ मुहूर्त आ गया।


### तात्पर्य
श्रील भक्तिविनोद ठाकुर ने अपने अमृत-प्रवाह-भाष्य में श्री चैतन्य महाप्रभु की जन्म-कुण्डली दी है , जो इस प्रकार है:

शक १४०७/१०/२२/२८/४५*

दिनम्

७ ११ ८

१५ ५४ ३८

४० ३७ ४०

१३ ६ २३

भक्तिविनोद ठाकुर द्वारा दी गई जन्म-कुंडली की व्याख्या के अनुसार श्री चैतन्य महाप्रभु के जन्म के समय नक्षत्रों की स्थिति इस प्रकार थी—शुक्र मेष राशि पर और अश्विनी नक्षत्र में था ; केतु सिंह राशि पर तथा उत्तरफाल्गुनी नक्षत्र पर था , चन्द्र पूर्व फाल्गुनी पर था , शनि ज्येष्ठा नक्षत्र और वृश्चिक राशि पर , बृहस्पति पूर्वाषाढ़ा नक्षत्र और धनु राशि पर , मंगल श्रवणा नक्षत्र और मकर राशि पर , रवि कुम्भ राशि और पूर्वभाद्रपदा नक्षत्र पर , राहु पूर्वाभाद्रपदा पर और बुध उत्तरभाद्रपदा नक्षत्र और पर मीन राशि पर था। सिंहलग्न का दिन था।


## Verse ad.13.90
सिंह-राशि, सिंह-लग्न, उच्च ग्रह-गण ।
षड़्-वर्ग, अष्ट-वर्ग, सर्व सुलक्षण ॥९०॥
*सिंह —सिंह ; राशि —राशि ; सिंह —सिंह ; लग्न —जन्म-लग्न ; उच्च —उच्च ; ग्रह-गण —ग्रह गण ; षट्-वर्ग —छ: वर्ग ; अष्ट-वर्ग —आठ वर्ग ; सर्व —सभी ; सु-लक्षण —शुभ लक्षण।*


### अनुवाद
(ज्योतिर्वेद अर्थात् वैदिक ज्योतिष के अनुसार मुहूर्त का वर्णन निम्न प्रकार है), शुभ जन्म चन्द्र सिंह राशि पर था, सिंह उच्च स्थान पर था। ग्रहगण उच्च स्थान पर शक्तिशाली स्थिति में थे। षड्वर्ग एवं अष्ट-वर्ग शुभ प्रभाव को प्रदर्शित कर रहे थे।


### तात्पर्य
श्रील भक्तिसिद्धान्त सरस्वती ठाकुर , जो पहले एक महान् ज्योतिषी थे , इस श्लोक की व्याख्या इस प्रकार करते हैं: षड्वर्ग क्षेत्र के विभागों को क्षेत्र , होरा , द्रेक्काण , नवांश , द्वादशांश तथा त्रिंशांश कहते हैं। ज्योतिर्वेद के अनुसार जब ग्रहों और षड्वर्ग के इन विभागों के स्वामियों के सम्बन्ध की गणना की जाती है , तब जन्म की शुभ घड़ी की गणना हो सकती है। बृहज्जातक तथा अन्य ग्रंथों में नक्षत्रों तथा ग्रहों की गतियाँ जानने के निर्देश दिये हुए हैं। जो अष्टवर्ग क्षेत्र की गणना की प्रक्रिया को समझता है , वह शुभ तथा अशुभ घटनाओं की भविष्यवाणी कर सकता है। यह विज्ञान विशेष रूप से होराशास्त्रविदों को ज्ञात है। होराशास्त्र के परिगणनों से श्री चैतन्य महाप्रभु के नाना नीलम्बर चक्रवर्ती ने वह शुभ घड़ी निश्चत की , जिसमें महाप्रभु को प्रकट होना था।


## Verse ad.13.91
अ-कलङ्क गौरचन्द्र दिला दरशन ।
स-कलङ्क चन्द्रे आर कोन् प्रयोजन ॥९१॥
*अ-कलङ्क —निष्कलंक ; गौरचन्द्र — चैतन्य महाप्रभु महाप्रभु रूपी चन्द्र ; दिला —दिया ; दरशन —दर्शन ; स-कलङ्क —कलंक युक्त ; चन्द्रे —चन्द्र के लिए ; आर — भी ; कोन् —क्या ; प्रयोजन —प्रयोजन।*


### अनुवाद
जब श्री चैतन्य महाप्रभु रूपी निष्कलंक चन्द्रमा दिख गया, तो फिर कलंकयुक्त चन्द्रमा की आवश्यकता कहाँ रही?


## Verse ad.13.92
एत जानि’ राहु कैल चन्द्रेर ग्रहण ।
‘कृष्ण’ ‘कृष्ण’ ‘हरि’ नामे भासे त्रि-भुवन ॥९२॥
*एत जानि’ —यह सब जानकर ; राहु —राहु ग्रह ; कैल —किया ; चन्द्रेर —चन्द्र का ; ग्रहण —ग्रहण ; कृष्ण कृष्ण —कृष्ण का पावन नाम ; हरि —हरि का पावन नाम ; नामे —नाम ; भासे —डूब गये ; त्रि-भुवन —तीनों लोक।*


### अनुवाद
यह सोचकर काले ग्रह राहु ने पूर्णचन्द्रमा को ढक लिया और तुरन्त ही तीनों जगत् ‘‘कृष्ण! कृष्ण! हरि!’’ की ध्वनि से गुंजायमान हो उठे।


### तात्पर्य
ज्योतिर्वेद के अनुसार पूर्णचन्द्रमा के समक्ष राहु के आ जाने से चन्द्र-ग्रहण लगता है। जब चन्द्र या सूर्य-ग्रहण लगता है , तो भारत में यह प्रथा है कि वैदिक शास्त्रों के सभी अनुयायी गंगा में या समुद्र में स्‍नान करते हैं। जब तक ग्रहण लगा रहता है , वैदिक धर्म के दृढ़ अनुयायी जल में खड़े रहकर हरे कृष्ण महामन्त्र का कीर्तन करते रहते हैं। चैतन्य महाप्रभु के जन्म के समय ऐसा ही चन्द्र-ग्रहण लगा था , अतएव स्वाभाविक था कि सभी लोग जल के भीतर खड़े होकर हरे कृष्ण , हरे कृष्ण , कृष्ण कृष्ण , हरे हरे / हरे राम , हरे राम , राम राम , हरे हरे का कीर्तन कर रहे थे।


## Verse ad.13.93
जय जय ध्वनि हैल सकल भुवन ।
चमत्कार हैया लोक भावे मने मन ॥९३॥
*जय जय —जय जय ; ध्वनि —ध्वनि ; हैल —होने लगी ; सकल —सब ; भुवन —लोकों में ; चमत्कार —विचित्र ; हैया —होकर ; लोक —सभी लोग ; भावे —भाव ; मने मन —मन ही मन में।*


### अनुवाद
इस तरह सारे लोग चन्द्र-ग्रहण के समय हरे कृष्ण महामन्त्र का कीर्तन कर रहे थे और उनके मन आश्चर्यचकित थे।


## Verse ad.13.94
जगत् भरिया लोक बले——‘हरि’ ‘हरि’ ।
सेइ-क्षणे गौरकृष्ण भूमे अवतरि ॥९४॥
*जगत् —सारा संसार ; भरिया —भर गया ; लोक —लोग ; बले —कहने लगे ; हरि हरि —भगवान् का पावन नाम ‘‘हरि हरि’’ ; सेइ-क्षणे —उसी क्षण ; गौरकृष्ण —गौरहरि के रूप में भगवान् कृष्ण ; भूमे —पृथ्वी पर ; अवतरि —अवतरित हुए।*


### अनुवाद
जब सारा जगत् इस तरह पूर्ण पुरुषोत्तम भगवान् कृष्ण के पवित्र नाम का कीर्तन कर रहा था, तब गौरहरि के रूप में स्वयं कृष्ण पृथ्वी पर अवतरित हुए।


## Verse ad.13.95
प्रसन्न हइल सब जगतेर मन ।
‘हरि’ बलि’ हिन्दुके हास्य करये यवन ॥९५॥
*प्रसन्न —प्रसन्न ; हइल —हो गये ; सब —सब ; जगतेर —सारे जगत् के ; मन —मन ; हरि —भगवान् का पावन नाम हरि ; बलि’ —कहकर ; हिन्दुके —हिन्दुओं को ; हास्य —मजाक में ; करये —ऐसा करते हैं ; यवन —मुस्लिम।*


### अनुवाद
सारा जगत् प्रसन्न था। जहाँ हिन्दू लोग भगवान् के नाम का कीर्तन कर रहे थे, वहीं अहिन्दू, विशेषतया मुसलमान, उनके शब्दों की हँसी-हँसी में नकल कर रहे थे।


### तात्पर्य
यद्यपि मुसलमानों अथवा अहिन्दुओं की भगवान् के पवित्र नाम में या हरे कृष्ण महामन्त्र के कीर्तन में कोई रुचि नहीं होती , किन्तु जब नवद्वीप के हिन्दू चन्द्र-ग्रहण के अवसर पर कीर्तन कर रहे थे , तब मुसलमान उनकी नकल उतार रहे थे। इस तरह श्री चैतन्य महाप्रभु के आविर्भाव के समय हिन्दू तथा मुसलमान दोनों मिलकर भगवान् के नाम का कीर्तन कर रहे थे।


## Verse ad.13.96
‘हरि’ बलि’ नारीगण देइ हुलाहुलि ।
स्वर्गे वाद्य-नृत्य करे देव कुतूहली ॥९६॥
*हरि बलि’ —हरि बोलकर ; नारी-गण —सभी महिलाएँ ; देइ —कीर्तन करके ; हुलाहुलि —हुलाहुली की ध्वनि ; स्वर्गे —स्वर्ग में ; वाद्य-नृत्य —संगीत एवं नृत्य ; करे —करते हैं ; देव —देवता गण ; कुतूहली —उत्सुक।*


### अनुवाद
जब सारी स्त्रियाँ पृथ्वी पर हरि-नाम का उच्चारण कर रही थीं, तो उस समय स्वर्गलोक में नृत्य और गान चल रहा था, क्योंकि देवतागण अत्यन्त उत्सुक थे।


## Verse ad.13.97
प्रसन्न हैल दश दिक्, प्रसन्न नदीजल ।
स्थावर-जङ्गम हैल आनन्दे विह्वल ॥९७॥
*प्रसन्न —प्रसन्न ; हैल —हो गये ; दश —दस ; दिक् —दिशाएँ ; प्रसन्न —सन्तुष्ट ; नदी-जल —नदियों का जल ; स्थावर —स्थावर ; जङ्गम —जंगम ; हैल —हो गये ; आनन्दे —आनन्द में ; विह्वल —विह्वल।*


### अनुवाद
इस प्रकार के वातावरण में दशों दिशाएँ प्रमुदित हो उठीं और नदियों की तरंगे भी उसी तरह उमड़ने लगीं। साथ ही सारे चर तथा अचर प्राणी दिव्य आनन्द से अभिभूत हो उठे।


## Verse ad.13.98
*नदीया —नदीया नामक स्थान ; उदयगिरि —प्रकट होने का स्थान है ; पूर्ण-चन्द्र —पूर्ण चन्द्र ; गौरहरि — भगवान् श्री चैतन्य महाप्रभु ; कृपा —कृपा से ; करि’ —ऐसा करके ; हइल —हो गये ; उदय —उदय ; पाप — पापमय ; तम: —अन्धकार ; हैल —हो गये ; नाश —नष्ट ; त्रि-जगतेर —तीनों लोकों का ; उल्लास — प्रसन्नता ; जग-भरि’ —सारे विश्व को भरकर ; हरि-ध्वनि —हरि की दिव्य ध्वनि ; हय —गूंज उठी।*


### अनुवाद
इस तरह अपनी अहैतुकी कृपा से पूर्णचन्द्र रूपी गौरहरि नदिया जिले में उदित हुए। नदिया की उपमा उस उदयगिरि से दी गई है, जहाँ सूर्य सर्वप्रथम दिखता है। आकाश में उनके उदय होने से पापमय जीवन का अंधकार विनष्ट हो गया और तीनों लोक हर्षित हो उठे तथा भगवान् के पवित्र नाम का कीर्तन करने लगे।


## Verse ad.13.99
*सेइ-काले —उस समय ; निज-आलय —अपने घर में ; उठिया —उठकर ; अद्वैत —अद्वैत आचार्य ; राय —धनी पुरुष ; नृत्य —नृत्य ; करे —करते हैं ; आनन्दित —आनन्दित ; मने —मन से ; हरिदासे —ठाकुर हरिदास ; लञा —लेकर ; सङ्गे —उनके साथ ; हुङ्कार —जोर से , ऊँची ध्वनि से ; कीर्तन —संकीर्तन ; रङ्गे —करके ; केने —क्यों ; नाचे —नाचते हैं ; केह नाहि —कोई नहीं ; जाने —जानता है।*


### अनुवाद
उस समय श्री अद्वैत आचार्य प्रभु अपने शान्तिपुर के घर में प्रसन्न मुद्रा में नाच रहे थे। वे हरिदास ठाकुर को अपने साथ लेकर नाच रहे थे और ऊँचे स्वर में हरे कृष्ण का कीर्तन कर रहे थे। किन्तु वे क्यों नाच रहे थे, यह कोई नहीं समझ सका।


### तात्पर्य
ऐसा समझा जाता है कि उस समय अद्वैत प्रभु अपने शान्तिपुर के पैतृक मकान में थे। हरिदास ठाकुर प्राय: उनसे भेंट करते रहते थे। संयोगवश वे भी उस समय वहाँ थे और श्री चैतन्य महाप्रभु के जन्म होने पर दोनों ही तुरन्त नाचने लगे थे , किन्तु शान्तिपुर का कोई भी निवासी यह नहीं जान सका कि ये दोनों साधु पुरुष क्यों नाच रहे हैं।


## Verse ad.13.100
*देखि’ —देखकर ; उपराग —ग्रहण ; हासि’ —हँसकर ; शीघ्र —शीघ्र ; गङ्ग-घाटे — गंगा के घाट पर ; आसि’ —आकर ; आनन्दे —आनन्द में ; करिल —किया ; गङ्गा-स्‍नान —गंगा स्‍नान ; पाञा —का लाभ उठाकर ; उपराग-छले —चन्द्र ग्रहण के बहाने ; आपनार —अपने निजी ; मन:-बले —मनोबल पर ; ब्राह्मणेरे —ब्राह्मणों को ; दिल —दिया ; नाना —नाना प्रकार के ; दान —दान।*


### अनुवाद
चन्द्र-ग्रहण को देखते तथा हँसते हुए अद्वैत आचार्य तथा हरिदास ठाकुर दोनों तुरन्त गंगा के तट पर गये और परम हर्ष के साथ उन्होंने गंगास्‍नान किया। चन्द्र-ग्रहण के अवसर का लाभ उठाते हुए अद्वैत आचार्य ने अपनी मानसिक शक्ति के द्वारा ब्राह्मणों को तरह-तरह के दान दिये।


### तात्पर्य
हिन्दुओं में चन्द्रग्रहण या सूर्यग्रहण के समय गरीबों को यथाशक्ति दान देने की प्रथा है। अतएव अद्वैत आचार्य ने इस ग्रहण का लाभ उठाते हुए ब्राह्मणों को तरह-तरह के दान दिये। श्रीमद्भागवत ( १०.३.११) में एक वाक्य है कि जब कृष्ण ने जन्म लिया , तो वसुदेव ने उस क्षण का लाभ उठाते हुए तुरन्त ब्राह्मणों में दस हजार गौवें वितरित कर दीं। हिन्दुओं में प्रथा है कि यदि घर में शिशु जन्म लेता है , विशेषकर पुत्र , तो माता-पिता हर्ष के मारे बहुत दान देते हैं। अद्वैत आचार्य वास्तव में दान देना चाहते थे , क्योंकि चन्द्र-ग्रहण के समय चैतन्य महाप्रभु का जन्म हुआ था। किन्तु लोग यह नहीं समझ पाये कि अद्वैत आचार्य दान में इतनी तरह की वस्तुएँ क्यों दे रहे हैं। उन्होंने ऐसा इसलिए नहीं किया था कि चन्द्र-ग्रहण लगा था , अपितु इसलिए कि महाप्रभु उस घड़ी जन्म ले रहे थे। उन्होंने ठीक वैसे ही दान बाँटा , जिस प्रकार कृष्ण के आविर्भाव के समय वसुदेव ने किया था।


## Verse ad.13.101
*जगत् —सारा जगत् ; आनन्द-मय —आनन्दमय ; देखि’ —देखकर ; मने —मन में ; स-विस्मय — विस्मित होकर ; ठारेठोरे —प्रत्यक्ष और परोक्ष संकेतों से ; कहे —कहते हैं ; हरिदास —हरिदास ठाकुर ; तोमार —आपका ; ऐछन —उस प्रकार का ; रङ्ग —कार्य ; मोर —मेरा ; मन —मन ; परसन्न —अत्यन्त प्रसन्न ; देखि —मैं समझ सकता हूँ ; किछु —कुछ ; कार्ये —कार्य में ; आछे —है ; भास —संकेत।*


### अनुवाद
जब हरिदास ने देखा कि सारा संसार हर्षित है, तो उन्होंने विस्मित मन से अद्वैत आचार्य से प्रत्यक्ष तथा अप्रत्यक्ष रूप से कह ही दिया, ‘‘आपका नाचना और दान वितरित करना मुझे बहुत हर्षित कर रहा है। मैं समझ सकता हूँ कि इन क्रियाओं के पीछे अवश्य ही कोई विशेष प्रयोजन है।’’


## Verse ad.13.102
*आचार्यरत्न —आचार्यरत्न ; श्रीवास —श्रीवास ; हैल —हो गये ; मने —मन में ; सुख-उल्लास — सुखी ; याइ’ —जाकर ; स्‍नान —स्‍नान ; कैल —किया ; गङ्गा-जले —गंगाजल में ; आनन्दे —आनन्द में ; विह्वल —विह्वल ; मन —मन ; करे —करते हैं ; हरि-सङ्कीर्तन —हरि संकीर्तन ; नाना —नाना ; दान —दान ; कैल —किये ; मन:-बले —मनोबल से।*


### अनुवाद
आचार्यरत्न (चन्द्रशेखर) तथा श्रीवास ठाकुर उल्लास से अभिभूत हो गये और वे तुरन्त गंगा नदी के तट पर गये और गंगाजल में स्‍नान करने लगे। उनके मन आनन्द से पूर्ण थे। उन्होंने हरे कृष्ण मन्त्र का कीर्तन किया और मनोबल द्वारा दान दिया।


## Verse ad.13.103
*एइ मत —इस प्रकार ; भक्त-तति —वहाँ के सभी भक्त ; याँर —जिनका ; येइ —किसी भी ; देशे —देश में ; स्थिति —निवास करते थे ; ताहाँ ताहाँ — वहाँ वहाँ ; पाञा —लाभ उठाकर ; मन:-बले —मन के बल पर ; नाचे —नाचते हैं ; करे सङ्कीर्तन —संकीर्तन करते हैं ; आनन्दे — आनन्द में ; विह्वल —विह्लल होकर ; मन —मन ; दान —दान में ; करे —देते हैं ; ग्रहणेर — ग्रहण के ; छले —बहाने से।*


### अनुवाद
इस तरह से सारे भक्त, जो जहाँ भी, जिस नगर तथा जिस देश में थे, सबके सब चन्द्र-ग्रहण के बहाने नाचने लगे, संकीर्तन करने लगे और मनोबल द्वारा दान देने लगे। उन सबके मन प्रसन्नता के मारे विह्वल थे।


## Verse ad.13.104
*ब्राह्मण —आदरणीय ब्राह्मण ; सत्-जन —भले लोग ; नारी —महिलाएँ ; नाना — नाना प्रकार के ; द्रव्ये —उपहारों से ; थाली —थालियाँ ; भरि’ —भरकर ; आइला —आये ; सबे — सब ; यौतुक —उपहार , भेंटें ; लइया —लेकर ; येन —की तरह ; काँचा — कच्चा ; सोणा —सुवर्ण ; द्युति —चमकता हुआ ; देखि’ —देखकर ; बालकेर —बालक का ; मूर्ति — रूप ; आशीर्वाद —आशीर्वाद ; करे —दिये ; सुख —सुख ; पाञा —पाना।*


### अनुवाद
सभी कोटियों के सम्मानीय ब्राह्मण जन तथा स्त्रियाँ विविध उपहारों से भरी थालियाँ भेंट करने आईं। सोने की तरह चमचमाते स्वरूप वाले नवजात शिशु को देखकर उन सबने अत्यन्त प्रसन्नता का अनुभव करते हुए आशीर्वाद दिये।


## Verse ad.13.105
*सावित्री —ब्रह्मा की पत्नी सावित्री ; गौरी —शिवजी की पत्नी गौरी ; सरस्वती —भगवान् नृसिंहदेव की पत्नी सरस्वती ; शची —राजा इन्द्र की पत्नी शची ; रम्भा —स्वर्ग की एक नर्तकी ; अरुन्धती —वशिष्ठ की पत्नी अरुन्धती ; आर —और ; यत —सब ; देव —देव ; नारी-गण —नारियाँ ; नाना — विभिन्न ; द्रव्ये —उपहारों के साथ ; पात्र भरि’ —टोकरियां भरकर ; ब्राह्मणीर —ब्राह्मणों की पत्नियों के रूप में ; वेश धरि’ —वेष धारण करके ; आसि’ — वहाँ आकर ; सबे —सभी ; करे —करती हैं ; दरशन —दर्शन।*


### अनुवाद
समस्त दैवी स्त्रियाँ जिनमें ब्रह्माजी, शिवजी, भगवान् नृसिंहदेव, राजा इन्द्र तथा ऋषि वशिष्ठ की पत्नियाँ एवं स्वर्ग की अप्सरा रम्भा भी सम्मिलित थीं, ब्राह्मणियों का वेश धारण करके नाना प्रकार के उपहार लेकर वहाँ पर आईं।


### तात्पर्य
जब चैतन्य महाप्रभु का जन्म हुआ , तो पासपड़ोस की स्त्रियाँ उन्हें देखने आयीं , जिनमें अधिकांश ब्राह्मणों की पत्नियाँ थीं। ब्राह्मण पत्नियों के वेश में ही ब्रह्माजी , शिवजी आदि की पत्नियाँ भी नवजात शिशु को देखने आईं। सामान्य लोगों ने उन्हें पड़ोस के आदरणीय ब्राह्मणों की पत्नियों के रूप में देखा ; लेकिन वास्तव में वे उस वेश में देवलोक की स्त्रियाँ थीं।


## Verse ad.13.106
*अन्तरीक्षे —अन्तरिक्ष में ; देव-गण —देवगण ; गन्धर्व — गन्धर्वलोक के निवासी ; सिद्ध —सिद्धलोक के निवासी ; चारण —स्वर्गलोक के पेशेवर गायक ; स्तुति —स्तुति ; नृत्य —नृत्य ; करे — करते हैं ; वाद्य —संगीत ; गीत —गीत ; नर्तक —नर्तक ; वादक —पेशेवर वादक ; भाट — पेशेवर भाट ; नवद्वीपे —नवद्वीप नगर में ; यार —जिनका ; नाट —नाट ; सबे —वे सभी ; आसि’ — आकर ; नाचे —नाचने लगे ; पाञा —पाकर ; प्रीत —सुख , प्रसन्न होकर।*


### अनुवाद
बाह्य अन्तरिक्ष में सारे देवता, जिनमें गन्धर्वलोक, सिद्धलोक तथा चारणलोक के निवासी सम्मिलित थे, स्तुति करने लगे और गीत गाकर तथा ढोल बजाकर नाचने लगे। इसी प्रकार नवद्वीप नगरी में सारे पेशेवर नर्तक, गायक तथा भाटगण एकत्र होकर अत्यन्त प्रसन्नता के मारे नाचने लगे।


### तात्पर्य
जिस प्रकार स्वर्गलोक में पेशेवर गायक , नर्तक और भाट हैं , उसी तरह भारत में अब भी पेशेवर नर्तक , भाट तथा गायक हैं , जो सभी गृहस्थों के उत्सवों के समय , विशेषतया जन्मोत्सव और विवाहों में एकत्र होते हैं। ये पेशेवर लोग हिन्दुओं के घरों से ऐसे अवसरों पर दान लेकर अपनी जीविका चलाते हैं। ऐसे अवसरों का लाभ , दान लेने के लिए , हिंजड़े भी उठाते हैं। यही उनकी जीविका के साधन हैं। ऐसे लोग न तो नौकरी करते हैं , न खेती करते हैं , न व्यापार। ये शान्तिपूर्वक अपना उदर-पोषण करने के लिए पास पड़ोस के मित्रों से दान लेते हैं। भाट ब्राह्मणों का एक वर्ग है , जो ऐसे उत्सवों में वैदिक शास्त्रों की उक्तियों के साथ गीत बनाकर आशीर्वाद देने जाते हैं।


## Verse ad.13.107
*केबा —कौन ; आसे —आ रहा है ; केबा —कौन ; याय —जा रहा है ; केबा —कौन ; नाचे —नाच रहा है ; केबा —कौन ; गाय —गा रहा है ; सम्भालिते —समझना ; नारे —नहीं सकते ; कार —दूसरे लोग ; बोल —भाषा ; खण्डिलेक —नष्ट हो गई ; दु:ख —दु:ख ; शोक —शोक ; प्रमोद —हर्ष ; पूरित —भरे हुए ; लोक —सभी लोग ; मिश्र —जगन्नाथ मिश्र ; हैला —हो गये ; आनन्दे —आनन्द मग्न ; विह्वल —विह्वल।*


### अनुवाद
कोई यह समझ नहीं पा रहा था कि कौन आ रहा है, कौन जा रहा है, कौन नाच रहा है और कौन गा रहा है। कोई एक दूसरे की भाषा तक नहीं समझ पा रहा था। किन्तु हुआ यह कि सारा दु:ख और शोक तुरन्त दूर हो गया और सारे लोग प्रसन्न हो उठे। इस तरह जगन्नाथ मिश्र भी आनन्द से अभिभूत हो गये।


## Verse ad.13.108
*आचार्यरत्न —चन्द्रशेखर आचार्य ; श्रीवास —श्रीवास ठाकुर ; जगन्नाथ-मिश्र पाश —जगन्नाथ मिश्र के घर पर ; आसि’ —आकर ; ताँरे —उनको ; करे —करते हैं ; सावधान —सावधान ; कराइल —किया ; जात-कर्म —जन्म के समय का शुभ संस्कार ; ये — जो कुछ ; आछिल —था ; विधि-धर्म —धर्म की विधि-उपचार ; तबे —उस समय ; मिश्र —जगन्नाथ मिश्र ; करे — करते हैं ; नाना —नाना प्रकार के ; दान —दान।*


### अनुवाद
चन्द्रशेखर आचार्य तथा श्रीवास ठाकुर दोनों ने ही जगन्नाथ मिश्र के पास आकर तरह-तरह से उनका ध्यान आकर्षित किया। उन्होंने धार्मिक नियमों के अनुसार जन्मकाल के सारे अनुष्ठान सम्पन्न कराये। जगन्नाथ मिश्र ने भी तरह-तरह के दान दिये।


## Verse ad.13.109
*यौतुक —उपहार , भेंटें ; पाइल —पाईं ; यत —जितनी भी ; घरे —घर में ; वा —अथवा ; आछिल —थी ; कत —जो कुछ ; सब धन —सारा धन ; विप्रे —ब्राह्मणों को ; दिल —दे दिया ; दान —दान में ; यत —सब ; नर्तक —नर्तक ; गायन —गायक ; भाट —भाट ; अकिञ्चन जन —निर्धन लोग ; धन दिया —उनको धन दिया ; कैल —किया ; सबार —प्रत्येक का ; मान —सम्मान।*


### अनुवाद
जगन्नाथ मिश्र ने भेंटों या उपहारों के रूप में जो धन पाया और जो कुछ उसके घर में था, उसे उन्होंने ब्राह्मणों, पेशेवर गायकों, नाचने वालों, भाटों तथा गरीबों में बाँट दिया। उन्होंने दान में धन देकर उन सबका सम्मान किया।


## Verse ad.13.110
*श्रीवासेर ब्राह्मणी —श्रीवास ठाकुर की पत्नी ; नाम —नाम ; ताँर —उनका ; मालिनी —मालिनी ; आचार्यरत्नेर —चन्द्रशेखर (आचार्यरत्न) की ; पत्नी —पत्नी ; सङ्गे —के संग ; सिन्दूर —सिंदूर ; हरिद्रा —हल्दी ; तैल —तेल ; खइ —भुने चावल ; कला —केला ; नारिकेल —नारियल ; दिया —दिया ; पूजे —पूजा की ; नारी-गण —महिलाएँ ; रङ्गे —प्रसन्न मुद्रा में।*


### अनुवाद
श्रीवास ठाकुर की पत्नी मालिनी के साथ में चन्द्रशेखर (आचार्यरत्न) की पत्नी तथा अन्य स्त्रियाँ परम प्रसन्नता से बालक की पूजा करने के लिए सिन्दूर, हल्दी, तेल, खइ (भुने चावल), केले तथा नारियल जैसी सामग्री लेकर आईं।


### तात्पर्य
ऐसे शुभ अवसरों पर सिंदूर , खइ (भुने चावल) , केला , नारियल तथा तेल के साथ मिलाई हुई हल्दी—ये सब शुभ उपहार के रूप में माने जाते हैं। जिस तरह खील होती है , उसी तरह खइ भी चावल से बनता है। इसे केले के साथ अत्यन्त शुभ भेंट माना जाता है। हल्दी को तेल तथा सिंदुर के साथ मिलाने से भी शुभ लेप तैयार हो जाता है , जिसे नवजात शिशु या दूल्हे के सारे शरीर में लगाया जाता है। पारिवारिक कार्यों के लिए ये सारे शुभ कर्म हैं। हम देखते हैं कि ५०० वर्ष पूर्व श्री चैतन्य महाप्रभु के जन्म के समय ये सारे उत्सव दृढ़तापूर्वक मनाये जाते थे। किन्तु वर्तमान समय में ये अनुष्ठान विरले ही सम्पन्न किये जाते हैं। सामान्यतया गर्भवती माता को अस्पताल भेज दिया जाता है और ज्योंही शिशु जन्म ले लेता है , तो उसे प्रतिरोधी द्रव से नहलाया जाता है और यहीं सारी क्रियाएँ समाप्त हो जाती हैं।


## Verse ad.13.111
*अद्वैत-आचार्य-भार्या —अद्वैत आचार्य की पत्नी ; जगत्-पूजिता —सारे जगत् में पूज्या ; आर्या —आर्या , अत्यन्त उन्नत सुशील महिला ; नाम —नाम ; ताँर —उनका ; सीता ठाकुराणी —मां सीता ; आचार्येर आज्ञा पाञा —अद्वैत आचार्य की आज्ञा पाकर ; गेल —गईं ; उपहार —उपहार ; लञा —लेकर ; देखिते —देखने के लिए ; बालक —शिशु ; शिरोमणि —सर्वश्रेष्ठ।*


### अनुवाद
श्री चैतन्य महाप्रभु के जन्म के एक दिन बाद अद्वैत आचार्य की पत्नी सीतादेवी, जो जगत-भर के लिए पूज्य हैं, अपने पति से आज्ञा लेकर और अपने साथ तरह-तरह की भेंटें और उपहार लेकर उस सर्वश्रेष्ठ बालक को देखने गईं।


### तात्पर्य
ऐसा प्रतीत होता है कि अद्वैत आचार्य के दो भिन्न मकान थे—एक शान्तिपुर में और दूसरा नवद्वीप में। जब श्री चैतन्य महाप्रभु का आविर्भाव हुआ , तब अद्वैत आचार्य अपने नवद्वीप वाले मकान में नहीं रह रहे थे , अपितु शान्तिपुर वाले मकान में थे। अतएव जैसाकि पहले (श्लोक ३३ में) कहा जा चुका है , सीतादेवी अद्वैत आचार्य के पुराने पैतृक मकान ( निजालय ) से नवजात शिशु चैतन्य महाप्रभु को भेंट देने के लिए नवद्वीप आईं।


## Verse ad.13.112
*सुवर्णेर —सुवर्ण से निर्मित ; कड़ि-ब-उलि —हाथ पर पहने जाने वाली चूड़ियाँ ; रजत-मुद्रा —सोने के सिक्के ; पाशुलि —पाँव पर पहने जाने वाला एक प्रकार का आभूषण ; सुवर्णेर —सुवर्ण निर्मित ; अङ्गद —एक प्रकार का आभूषण ; कङ्कण —कंगन ; दु-बाहुते —दोनों बाजुओं में ; दिव्य —दिव्य ; शङ्ख —शंख ; रजतेर —सुवर्ण निर्मित ; मलबङ्क —पाँव के कड़े ; स्वर्ण-मुद्रार —सुवर्ण मुद्रित ; नाना —नाना ; हार-गण —हार।*


### अनुवाद
वे अपने साथ अनेक प्रकार के सोने के आभूषण लाई थीं, जिनमें हाथ के कंगन, बाजूबन्द, हार तथा पाँव की पायल थी।


## Verse ad.13.113
*व्याघ्र-नख —शेर के नाखून ; हेम-जड़ि —सोने में जड़े ; कटि-पट्टसूत्र-डोरी —कमर के लिए रेशमी डोरी ; हस्त-पदेर —हाथों तथा पाँवों के ; यत —सभी प्रकार के ; आभरण —आभूषण ; चित्र-वर्ण — भाँति भाँति के रंगों के छपे ; पट्ट-साड़ी —रेशमी साड़ियाँ ; बुनि —बुनी हुईं ; फोतो —बच्चों के छोटे जैकेट ; पट्ट-पाड़ी —रेशमी कढ़ाई के साथ ; स्वर्ण —सुवर्ण ; रौप्य —चांदी ; मुद्रा —सिक्के ; बहु-धन —बहुत धन।*


### अनुवाद
उसमें सोने में जड़े बघनखे, रेशमी कमरबन्ध, हाथों तथा पाँवों के आभूषण, सुन्दर छपी रेशमी साड़ियाँ तथा रेशम की ही बनी बच्चे की पोषाक भी थे। साथ ही सोने तथा चाँदी के सिक्कों समेत अन्य द्रव्य भी बालक को न्यौछावर किये गये।


### तात्पर्य
अद्वैत आचार्य की पत्नी सीतादेवी ठाकुराणी द्वारा प्रदत्त भेंटों से लगता है कि उस समय अद्वैत आचार्य बहुत सम्पन्न व्यक्ति थे। समाज में यद्यपि ब्राह्मण धनी नहीं होते , किन्तु अद्वैत आचार्य शान्तिपुर के ब्राह्मणों के अगुआ होने के कारण पर्याप्त सम्पन्न थे। अतएव उन्होंने बालक चैतन्य को अनेक आभूषण भेंट में दिये। किन्तु कमलाकान्त विश्वास ने जगन्नाथपुरी के राजा-महाराज प्रतापरुद्र से अद्वैत आचार्य का ऋण चुकाने के लिए जो तीन सौ रुपये माँगे थे , उससे सूचित होता है कि इतना सम्पन्न होते हुए भी ऐसे व्यक्ति के लिए जो अनेक मूल्यवान आभूषण तथा साड़ियाँ आदि भेंट में दे सकता था , तीन सौ रुपये का ऋण चुका पाना कठिन था। अतएव उस समय रुपये का मूल्य आज के मूल्य से हजारों गुना अधिक था। आज न तो किसी को तीन सौ रूपये का ऋण अदा करना खलता है , न ही सामान्य व्यक्ति इतना धन जुटा पाता है कि अपने मित्र के पुत्र को इतने मूल्यवान आभूषण भेंट में दे सके। सम्भवतया उस समय के तीन सौ रुपये का मूल्य आज के तीस हजार रुपयों के बराबर रहा होगा।


## Verse ad.13.114
*दुर्वा —ताजी घास ; धान्य — धान ; गोरोचन —गाय के मस्तक के लिए पीला पट्टा ; हरिद्रा —हल्दी का ; कुङ्कुम —कुंकुम ; चन्दन —चन्दन ; मङ्गल-द्रव्य — शुभ वस्तुएँ ; पात्र भरिया —तश्तरी भरकर ; वस्त्र-गुप्त —वस्त्र से ढका ; दोला —पालकी ; चड़ि’ —चढ़कर ; सङ्गे —के साथ ; लञा —लेकर ; दासी —दासी ; चेड़ी —महिला दासियाँ ; वस्त्र-अलङ्कार —आभूषण एवं वस्त्र ; पेटारि —टोकरी ; भरिया —भरकर।*


### अनुवाद
सीता ठाकुराणी पर्दे से ढकी पालकी में चढ़कर और दासियों को साथ लेकर जगन्नाथ मिश्र के घर आईं। वे अपने साथ अनेक मंगल द्रव्य—यथा दूर्वा, धान, गोरोचन, हल्दी, कुंकुम एवं चन्दन लाई थीं। ये सारी भेंटें एक बड़ी पिटारी में भरी हुई थीं।


### तात्पर्य
इस श्लोक में वस्त्रगुप्त दोला शब्द अत्यन्त महत्त्वपूर्ण हैं। कलकत्ता में पचास-साठ वर्ष पूर्व भी सभी आदरणीय महिलाएँ चार व्यक्तियों द्वारा उठाई जाई जाने वाली पालकी में चढ़कर निकटवर्ती स्थान को जाया करती थीं। यह पालकी सूती कपड़े से ढकी होती थी , जिससे रास्ते में जाते समय आदरणीय महिलाएँ दिखाई न पड़ें। उच्च कुल की महिलाओं को सामान्य लोग देख नहीं सकते थे। यह प्रथा दूरस्थ स्थानों में अब भी प्रचलित है। असूर्यपश्या संस्कृत शब्द ऐसी आदरणीय महिला को सूचित करता है , जिसे सूर्य भी नहीं देख सकता। पूर्वी संस्कृति में यह प्रथा अत्यधिक प्रचलित थी और हिन्दू तथा मुस्लिम महिलाएँ इसका कठोरता से पालन करती थीं। हमें अपने बचपन का वास्तविक अनुभव है कि हमारी माता अपने पड़ोस में निमन्त्रण पर भी पैदल नहीं जाती थीं ; वे या तो गाड़ी पर चढ़कर या चार व्यक्तियों द्वारा ले जाने वाली पालकी पर चढ़कर जाती थीं। यही प्रथा आज से ५०० वर्ष पूर्व भी दृढ़ता से लागू थी और अद्वैत आचार्य की पत्नी ने आदरणीय महिला होने के कारण उस सामाजिक परिवेश के नियमों का पालन किया।


## Verse ad.13.115
*भक्ष्य —भोजन ; भोज्य —तला हुआ भोजन ; उपहार —उपहार ; सङ्गे —उसके साथ ; लइल — लिए ; बहु भार —बहुत से पैकेट ; शची-गृहे —माता शची के घर में ; हैल —था ; उपनीत —ले जाये गये ; देखिया — देखकर ; बालक-ठाम —शिशु के लक्षण ; साक्षात् —साक्षात् ; गोकुल-कान —गोकुल के भगवान् कृष्ण ; वर्ण-मात्र —मात्र वर्ण ; देखि — देखा ; विपरीत —विपरीत।*


### अनुवाद
जब सीता ठाकुराणी अपने साथ अनेक खाने की वस्तुएँ, वस्त्र तथा अन्य उपहार लेकर शचीदेवी के घर आईं, तो वे नवजात शिशु को देखकर चकित हुईं, क्योंकि उन्हें लगा कि यह शिशु साक्षात् गोकुल के कृष्ण हैं, केवल रंग का अन्तर है।


### तात्पर्य
पेटारी एक बड़ी डलिया है , जिसे एक बाँस के दोनों छोरों पर लटकाकर कंधे के ऊपर रखकर उठा लिया जाता है। जो व्यक्ति इस पेटारी को ले जाता है , वह भारी कहलाता है। सामान तथा बंडल ले जाने की यह प्रथा आज भी भारत तथा अन्य पूर्वी देशों में चालू है। हमने अब भी जकार्ता , इण्डोनेशिया में इसका प्रचलन देखा है।


## Verse ad.13.116
*सर्व अङ्ग —शरीर के विभिन्न अंग ; सुनिर्माण —सुनिर्मित ; सुवर्ण —सुवर्ण ; प्रतिमा —रूप ; भान —की भाँति ; सर्व —सब ; अङ्ग —शरीर के अंग ; सुलक्षण-मय —शुभ चिह्नों से युक्त ; बालकेर —शिशु की ; दिव्य —दिव्य ; ज्योति —ज्योति ; देखि’ —देखकर ; पाइल —पाया ; बहु —बहुत ; प्रीति —सन्तोष ; वात्सल्येते —वात्सल्य से ; द्रविल —द्रवित होकर ; हृदय —उनका हृदय।*


### अनुवाद
बालक के दिव्य शारीरिक तेज, शुभ लक्षणों से युक्त सुगठित अंगों तथा स्वर्ण जैसे स्वरूप को देखकर सीता ठाकुराणी अत्यधिक प्रसन्न थीं और अपने मातृस्नेह के कारण उन्हें लग रहा था मानो उनका हृदय द्रवित हो उठा है।


## Verse ad.13.117
*दुर्वा —ताजी घास ; धान्य —धान ; दिल —दिया ; शीर्षे —सिर पर ; कैल —किया ; बहु —बहुत ; आशीषे —आशीर्वाद ; चिर-जीवी —दीर्घायु ; हओ —होओ ; दुइ भाइ —दोनों भाई ; डाकिनी-शाङ्खिनी —भूत और चुडै़ल ; हैते —से ; शङ्का —शंका ; उपजिल —उत्पन्न हुई ; चिते —हृदय में ; डरे —भय से ; नाम —नाम ; थुइल —रखा ; निमाइ —चैतन्य महाप्रभु का जन्म का नाम निमाइ , जो नीम वृक्ष पर आधारित है।*


### अनुवाद
उन्होंने नवजात शिशु के सिर पर दूर्वादल तथा धान्य रखकर यह आशीष दिया ‘‘दीर्घायु हो।’’ किन्तु भूत-प्रेत तथा डायनों से भयभीत होने के कारण उन्होंने बालक का नाम निमाइ रख दिया।


### तात्पर्य
डाकिनी तथा शाँखिनी शिवजी तथा उनकी पत्नी की दो संगिनियाँ हैं और इनके भूत-प्रेत योनि में जन्म होने के कारण ये अत्यन्त अशुभ मानी जाती हैं। ऐसा माना जाता है कि ये अशुभ प्राणी नीम के वृक्ष के निकट नहीं जा सकते। कम से कम औषधि की दृष्टि से यह स्वीकार किया गया है कि नीम की लकड़ी अत्यन्त प्रतिरोधी (ऐंटीसेप्टिक) है और पुराने जमाने में अपने घर के सामने नीम का पेड़ लगाने का प्रचलन था। भारत में बड़ी-बड़ी सड़कों के किनारे , विशेषतया उत्तरप्रदेश में , नीम के सैंकड़ों और हजारों वृक्ष मिलते हैं। नीम की लकड़ी इतनी ऐंटीसेप्टिक होती है कि आयुर्वेद में यह कुष्ठरोग को अच्छा करने के काम में लाई जाती है। आयुर्वेद विशारदों ने नीमवृक्ष के सत्त्व को निकाला है , जिसे मार्गोसिक अम्ल कहते हैं। नीम अनेक कार्यों में प्रयुक्त होती है , विशेषतया नीम के दातून से दाँत साफ किये जाते हैं। भारत के गाँवों में लोग नीम की टहनी इस कार्य के लिए प्रयुक्त करते हैं। नीम वृक्ष के ऐंटीसेप्टिक गुणों एवं नीम वृक्ष के नीचे चैतन्य महाप्रभु का जन्म होने के कारण सीता ठाकुराणी ने उनका नाम निमाइ रखा। बाद में अपनी युवावस्था में वे निमाइ पण्डित के नाम से विख्यात हुए और आसपास के गाँवों में इसी नाम से जाने जाते थे , यद्यपि उनका असली नाम विश्वम्भर था।


## Verse ad.13.118
*पुत्र-माता —माता और पुत्र का ; स्‍नान-दिने —स्‍नान दिवस पर ; दिल —दिया ; वस्त्र —वस्त्र ; विभूषणे —आभूषण ; पुत्र-सह —शिशु के साथ ; मिश्रेरे —जगन्नाथ मिश्र को ; सम्मानि’ —बधाई देकर ; शची —शचीदेवी ; मिश्रेर —जगन्नाथ मिश्र ; पूजा —सम्मान ; लञा —लेकर ; मनेते —मन में ; हरिष —प्रसन्न होकर ; हञा —होकर ; घरे —घर ; आइला —लौटी ; सीता ठाकुराणी —अद्वैत आचार्य की पत्नी माता सीता।*


### अनुवाद
जिस दिन माता तथा बालक ने स्‍नान किया और प्रसूति-घर को छोड़ा, उस दिन सीता ठाकुराणी ने उन्हें सभी तरह के गहने और वस्त्र दिये और जगन्नाथ मिश्र को भी सम्मानित किया। तत्पश्चात् सीता ठाकुराणी भी माता शचीदेवी और जगन्नाथ मिश्र द्वारा समादरित होकर अपने मन में अत्यधिक प्रसन्न हुईं और फिर अपने घर लौट आईं।


### तात्पर्य
बालक के जन्म के पाँचवें दिन तथा नवें दिन भी माता को गंगा में या किसी अन्य तीर्थस्थान में स्‍नान कराया जाता है। यह निष्क्रामण अर्थात् प्रसूति-गृह से बाहर आने का संस्कार है। आजकल अस्पताल ही प्रसूति-गृह होती है , किन्तु पुराने जमाने में हर सम्मानित घर में प्रसूति के लिए एक कमरा सुरक्षित रखा जाता था , जहाँ बालक जन्म लेते थे और बालक के जन्म के नवें दिन बालक तथा माता को प्रसूति-गृह से निकालकर साधारण कमरों में ले जाया जाता था। इसे निष्क्रामण संस्कार कहते हैं। दस शुद्धिकरण संस्कारों में निष्क्रामण संस्कार भी एक है। पहले , विशेष रूप से बंगाल में , उच्च कुलों में बालक के जन्म के बाद चार महीने तक सूतक का पालन किया जाता था। चार महीने बाद माता को सूर्योदय का दर्शन करने दिया जाता था। बाद में उच्च वर्गों में (ब्राह्मण , क्षत्रिय तथा वैश्य जातियों में) यह अवधि घटाकर इक्कीस दिन कर दी गई और शूद्रों के लिए यह एक माह रखी गई। कर्ताभजा तथा सतीमा जातियों में माता तथा बच्चे का , सूतक-अवधि के तुरन्त बाद , शुद्धीकरण किया जाता था , जिसमें संकीर्तन में मिठाई के छोटे-छोटे टुकड़े ( हरिनुट ) फेंके जाते थे। सीता ठाकुराणी ने शचीमाता तथा बालक एवं जगन्नाथ मिश्र को सम्मानित किया। इसी प्रकार जब सीता ठाकुराणी घर लौटने लगीं , तो शचीमाता तथा जगन्नाथ मिश्र ने भी उनका सम्मान किया। बंगाल के सम्मानित परिवारों में ऐसी प्रथा थी।


## Verse ad.13.119
*ऐछे —इस प्रकार ; शची-जगन्नाथ —माता शचीदेवी तथा जगन्नाथ मिश्र ; पुत्र —पुत्र ; पाञा —पाकर ; लक्ष्मी-नाथ —लक्ष्मी देवी के पति ; पूर्ण —पूर्ण हो गई ; हइल —हो गई ; सकल —सब ; वाञ्छित —इच्छाएँ ; धन-धान्ये —धन-धान्य से ; भरे घर —घर भर गया ; लोक-मान्य कलेवर —सभी लोगों को प्यारा लगने वाला देह ; दिने दिने —दिन-प्रतिदिन ; हय —हुए ; आनन्दित —आनन्दित।*


### अनुवाद
इस प्रकार लक्ष्मीपति को पुत्र रूप में पाकर माता शचीदेवी तथा जगन्नाथ मिश्र की सारी मनोकामनाएँ पूरी हो गईं। उनका घर सदैव धन-धान्य से भरा रहने लगा। वे ज्यों-ज्यों श्री चैतन्य के प्यारे शरीर को देखते, दिन-प्रतिदिन उनका आनन्द बढ़ता जाता था।


### तात्पर्य
श्री चैतन्य महाप्रभु पूर्ण पुरुषोत्तम भगवान् हैं। अतएव हर व्यक्ति उन्हें सम्मान देता था। यहाँ तक कि स्वर्ग के निवासी भी सामान्य व्यक्तियों का वेश धारण करके महाप्रभु को नमस्कार करने आते थे। उनके पिता-माता जगन्नाथ मिश्र तथा शचीदेवी अपने दिव्य पुत्र का आदर देखकर मन ही मन पुलकित होते रहते थे।


## Verse ad.13.120
*मिश्र —जगन्नाथ मिश्र ; वैष्णव —वैष्णव , महान् भक्त ; शान्त —शान्त ; अलम्पट —सत्यनिष्ठ ; शुद्ध —शुद्ध ; दान्त —नियंत्रित ; धन-भोगे —भौतिक सुख-भोग के विषय में ; नाहि —नहीं ; अभिमान —इच्छा ; पुत्रेर —उनके पुत्र के ; प्रभावे —प्रभाव से ; यत —सब ; धन —धन ; आसि’ —आता ; मिले —वे पाते ; तत —उतना अधिक ; विष्णु-प्रीते —भगवान् विष्णु की प्रसन्नता के लिए ; द्विजे —ब्राह्मणों को ; देन —देते ; दान —दान।*


### अनुवाद
जगन्नाथ मिश्र एक आदर्श वैष्णव थे। वे शान्त, इन्द्रियतृप्ति में संयमित, शुद्ध तथा संयमी थे। अतएव उनमें भौतिक ऐश्वर्य भोगने की कोई इच्छा नहीं थी। जो भी धन उनके दिव्य पुत्र के प्रभाव से आया, उसे उन्होंने विष्णु की तुष्टि के लिए ब्राह्मणों को दान में दे दिया।


## Verse ad.13.121
*लग्न गणि’ —जन्म-समय की ज्योतिष-गणना से ; हर्ष-मति —अत्यन्त प्रसन्न ; नीलाम्बर चक्रवर्ती —नीलाम्बर चक्रवर्ती ; गुप्ते —गुप्त रूप से ; किछु —कुछ ; कहिल —कहा ; मिश्रेरे —जगन्नाथ मिश्र को ; महा-पुरुषेर चिह्न —महापुरुष के सारे लक्षण ; लग्ने —जन्म लग्न में ; अङ्गे —शरीर पर ; भिन्न भिन्न —भिन्न भिन्न ; देखि —मैं देखता हूँ ; एइ —यह शिशु ; तारिबे —तार देगा ; संसारे —तीनों भुवनों को।*


### अनुवाद
श्री चैतन्य महाप्रभु की जन्मघड़ी की गणना करके नीलाम्बर चक्रवर्ती ने जगन्नाथ मिश्र से एकान्त में कहा कि उन्होंने बालक के शरीर तथा जन्मघड़ी दोनों में ही महान् व्यक्ति के विभिन्न लक्षण देखे हैं। इस प्रकार वे समझ गये कि यह बालक भविष्य में तीनों लोकों का उद्धार करेगा।


## Verse ad.13.122
*ऐछे —इस प्रकार ; प्रभु —श्री चैतन्य महाप्रभु ; शची-घरे — शचीदेवी के घर में ; कृपाय —अपनी अहैतुकी कृपा से ; कैल —किया ; अवतारे —अवतार ; येइ —जो कोई ; इहा —यह ; करये —करता है ; श्रवण —सुनना ; गौर-प्रभु —भगवान् चैतन्य महाप्रभु ; दया-मय —अत्यन्त कृपालु ; ताँरे —उस पर ; हयेन —हो जाते हैं ; स-दय —दयालु ; सेइ —वह व्यक्ति ; पाय —पाता है ; ताँहार —उनके ; चरण —चरणकमल।*


### अनुवाद
इस तरह चैतन्य महाप्रभु अपनी अहैतुकी कृपावश शचीदेवी के घर में अवतरित हुए। चैतन्य महाप्रभु उस किसी भी व्यक्ति पर अत्यन्त कृपालु होते हैं, जो उनके जन्म के इस वृत्तान्त को सुनता है। ऐसा मनुष्य महाप्रभु के चरणकमलों को प्राप्त करता है।


## Verse ad.13.123
*पाइया मानुष जन्म —जिस किसी के मानव-जन्म पाया है ; ये —जो ; ना —नहीं ; शुने —सुनता ; गौर-गुण —भगवान् चैतन्य महाप्रभु के गुण ; हेन जन्म —ऐसा जन्म ; तार —उसका ; व्यर्थ हैल —व्यर्थ हो जाता है ; पाइया —अवसर पाकर ; अमृतधुनी —अमृत-नदी ; पिये —पीता है ; विष-गर्त-पानि —भौतिक सुख के विषैले गड्ढ़े का पानी ; जन्मिया —मानव जन्म लेकर ; से —वह ; केने —क्यों ; नाहि —नहीं ; मैल —मरा।*


### अनुवाद
जो व्यक्ति मनुष्य का शरीर पाकर भी श्री चैतन्य महाप्रभु के सम्प्रदाय को ग्रहण नहीं करता, वह अपने सुअवसर को खो देता है। अमृतधुनी भक्तिरूपी अमृत की प्रवाहमान नदी है। यदि मनुष्य शरीर पाकर कोई ऐसी नदी का जल पीने के बदले भौतिक सुख रूपी विषैले गड्ढ़े का जल पीता है, तो अच्छा यही होता कि वह जीवित रहने के बजाय बहुत पहले ही मर गया होता।


### तात्पर्य
इस सन्दर्भ में श्रीमत् प्रबोधानन्द सरस्वती ने चैतन्य-चन्द्रामृत नामक ग्रंथ (३७ , ३६ , ३४) में निम्नलिखित श्लोकों की रचना की है:

‘‘ यह भौतिक संसार कृष्णभावनामृतविहीन है। श्री चैतन्य महाप्रभु साक्षात् कृष्णभावनामृत हैं। अतएव यदि कोई विद्वान या विज्ञानी श्री चैतन्य महाप्रभु को नहीं समझता , तो समझिये कि वह इस जगत् में व्यर्थ भटक रहा है।’’

‘‘ जो व्यक्ति श्री चैतन्य महाप्रभु के सम्प्रदाय के उफनते भक्तिरूपी अमृत का लाभ नहीं उठाता , वह निश्चित रूप से सर्वाधिक दरिद्र है।’’

‘‘ श्री चैतन्य महाप्रभु का अवतरण अमृत के विस्तीर्ण सागर के समान है। जो व्यक्ति इस सागर के भीतर से बहुमूल्य रत्न नहीं बीनता , वह निश्चय ही दरिद्रों में अति दरिद्र है।’’

इसी प्रकार श्रीमद्भागवत ( २.३.१९ , २० , २३) में कहा गया है:

‘‘ जिस व्यक्ति का कृष्णभावना से कोई सम्बन्ध नहीं है , वह तथाकथित मानव-समाज में कितना ही महान् पुरुष क्यों न हो , वस्तुत: वह एक बड़े पशु से अधिक कुछ नहीं है। ऐसे बड़े-बड़े पशुओं की प्रशंसा सामान्यतया कुत्ते , सुअर , ऊँट तथा गधे जैसे अन्य पशु करते हैं। जो व्यक्ति अपने कानों से पूर्ण पुरुषोत्तम भगवान् के विषय में श्रवण नहीं करता , उसके कान के छेद किसी खेत में बने बिल के समान मानने चाहिए। यद्यपि ऐसे पुरुष की जीभ होती है , किन्तु यह उस मेढ़क की जीभ के समान होती है , जो व्यर्थ ही टर्र-टर्र की आवाज करके मृत्युरूपी सर्प को आमन्त्रित करती है। इसी तरह जो व्यक्ति न तो महान् भक्तों के चरणकमलों की धूलि से लाभ उठाता है , न ही भगवान् के चरणकमलों पर चढ़ी तुलसी की पत्तियों को सूँघता है , उसे जीवित होते हुए भी मृतक समझ लेना चाहिए।’’

इसी तरह श्रीमद्भागवत में अन्यत्र (१०.१.४) कहा गया है:

‘‘ जीव या आत्मा के हत्यारे को छोड़कर ऐसा कौन है , जो पूर्ण पुरुषोत्तम भगवान् की महिमा का श्रवण नहीं करना चाहेगा ? ऐसी महिमा का आनन्द इस भौतिक जगत् के कल्मष से मुक्त पुरुषों द्वारा ही भोगा जाता है।’’

इसी प्रकार श्रीमद्भागवत में अन्यत्र (३.२३.५६) कहा गया है— न तीर्थपदसेवायै जीवन्नपि मृतो हि स: —‘‘ यद्यपि मनुष्य जीवित प्रतीत होता है , किन्तु यदि वह महान् भक्तों के चरणकमलों की सेवा नहीं करता , तो उसे मृतक ही समझना चाहिए।’’


## Verse ad.13.124
*श्री-चैतन्य-नित्यानन्द —श्री चैतन्य महाप्रभु तथा नित्यानन्द प्रभु ; आचार्य अद्वैतचन्द्र —आचार्य श्री अद्वैतचन्द्र ; स्वरूप-रूप-रघुनाथदास — स्वरूप दामोदर , रूप गोस्वामी तथा रघुनाथ दास गोस्वामी ; इँहा-सबार —उन सबके ; श्री-चरण —चरणकमल ; शिरे —सिर पर ; वन्दि —सम्मान देकर ; निज-धन —निजी सम्पत्ति ; जन्म-लीला —जन्म की लीला ; गाइल —गाया ; कृष्णदास —कृष्णदास कविराज गोस्वामी।*


### अनुवाद
मैंने, कृष्णदास कविराज गोस्वामी ने, श्री चैतन्य महाप्रभु, नित्यानन्द प्रभु, आचार्य अद्वैतचन्द्र, स्वरूप दामोदर, रूप गोस्वामी तथा रघुनाथ दास गोस्वामी के चर णकमलों को अपनी सम्पत्ति समझकर अपने सिर पर धारण करके श्री चैतन्य महाप्रभु के आविर्भाव का वर्णन किया है।


### तात्पर्य
कृष्णदास कविराज गोस्वामी श्री चैतन्य महाप्रभु , नित्यानन्द प्रभु , अद्वैत प्रभु , स्वरूप दामोदर , रूप गोस्वामी , रघुनाथ दास तथा उनके अनुगामियों को मानते हैं। जो भी कविराज गोस्वामी के चरणचिह्नों का अनुसरण करता है , वह भी उपर्युक्त प्रभुओं के चरणकमलों को अपनी निजी सम्पत्ति मानता है। भौतिकतावादी व्यक्ति के लिए भौतिक सम्पत्ति तथा ऐश्वर्य केवल माया हैं। वस्तुत: वे सम्पत्ति नहीं बल्कि बन्धन हैं , क्योंकि भौतिक जगत् के भोग द्वारा बद्धजीव वर्तमान भोग के लिए ऋणी होकर अधिकाधिक उलझता जाता है। दुर्भाग्यवश बद्धजीव उस सम्पत्ति को , जिसके लिए वह ऋणी है , उसे वह अपनी मानता है और ऐसी सम्पत्ति को अर्जित करने में व्यस्त रहता है। किन्तु एक भक्त ऐसी सम्पत्ति को असली न मानकर भौतिक जगत् का बन्धन मानता है। यदि किसी भक्त पर भगवान् कृष्ण अत्यधिक प्रसन्न हो जाते हैं , तो वे उसकी सारी भौतिक सम्पत्ति छीन लेते हैं , जैसाकि श्रीमद्भागवत ( १०.८८.८) में भगवान् कृष्ण कहते हैं— यस्याहमनुगृह्णामि हरिष्ये तद्धनं शनै: — भक्त पर विशेष कृपा दिखलाने के लिए मैं उसकी सारी भौतिक सम्पत्ति छीन लेता हूँ।’’ इसी प्रकार नरोत्तमदास ठाकुर कहते हैं:

‘‘ मेरा असली धन तो नित्यानन्द प्रभु तथा श्री राधा और कृष्ण के चरणकमल हैं।’’ वे और आगे कहते हैं , ‘‘ हे प्रभु , मुझे यह ऐश्वर्य प्रदान करें। मैं तो आपके चरणकमलों को ही अपनी सम्पत्ति के रूप में चाहता हूँ , और कुछ भी नहीं चाहता।’’ श्रील नरोत्तम दास ठाकुर ने कई स्थानों पर कहा है कि उनकी असली सम्पत्ति तो राधा तथा कृष्ण के चरणकमल हैं। दुर्भाग्यवश हम लोग नकली सम्पत्ति में रुचि दिखलाते हैं और अपनी असली सम्पत्ति की ओर ध्यान नहीं देते ( अधने यतन करिधन तेयागिनु )।

कभी-कभी स्मार्त लोग रघुनाथ दास गोस्वामी को शूद्र मानते हैं। किन्तु कृष्णदास कविराज गोस्वामी यहाँ विशेष रूप से उल्लेख करते हैं— स्वरूपरूपरघुनाथदास। अतएव जो व्यक्ति रघुनाथ दास के चरणकमलों को जाति प्रथा के समस्त विभागों से परे मानता है , वह असली आध्यात्मिक आनन्द पाता है।
