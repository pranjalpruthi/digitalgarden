---
{"dg-publish":true,"permalink":"/cc-hi/adi-lila/chapter6/","created":"2025-01-05T19:15:22.878+05:30","updated":"2025-03-04T23:44:12.636+05:30"}
---


Ādi-līlā
Chapter 6

# Chapter 6 -     श्री अद्वैत आचार्य की महिमाएँ

अद्वैत आचार्य के तत्त्वों का वर्णन दो श्लोकों में हुआ है। कहा जाता है कि भौतिक प्रकृति की दो विशिष्टताएँ हैं—निमित्त कारण तथा उपादान कारण। उपादान कार्यकलाप महाविष्णु द्वारा और निमित्त कार्यकलाप महाविष्णु के अन्य रूप अद्वैत द्वारा सम्पन्न होते हैं। वही अद्वैत, जो भौतिक जगत् के अधीक्षक हैं, चैतन्य महाप्रभु का साथ देने के लिए अद्वैत आचार्य के रूप में अवतरित हुए हैं। जब उन्हें चैतन्य महाप्रभु के दास के रूप में सम्बोधित किया जाता है, तो उनकी महिमा बढ़ जाती है, क्योंकि जब तक ऐसी दास-भावना से मनुष्य प्रेरित नहीं होगा, तब तक वह भगवान् कृष्ण की भक्ति से प्राप्त होने वाले रस को नहीं समझ सकता।


## Verse ad/6/1
वन्दे तं श्रीमदद्वैता-चार्यमद्भुत-चेष्टितम् ।
यस्य प्रसादादज्ञोऽपि तत्स्वरूपं निरूपयेत् ॥१॥
*वन्दे —मैं सादर नमस्कार करता हूँ; तम् —उनको; श्रीमत् —सभी ऐश्वर्यों के साथ; अद्वैत-आचार्यम् —श्री अद्वैताचार्य; अद्भुत-चेष्टितम् —जिनके कार्यकलाप अद्भुत हैं; यस्य —जिनकी; प्रसादात् —कृपा से; अज्ञ: अपि —एक मूर्ख व्यक्ति भी; तत्-स्वरूपम् —उनके लक्षण; निरूपयेत् —वर्णन कर सकता है।*


### अनुवाद
मैं श्री अद्वैत आचार्य को सादर नमस्कार करता हूँ, जिनके सारे कार्यकलाप अद्भुत हैं। उनकी कृपा से मूर्ख से मूर्ख व्यक्ति भी उनके गुणों का वर्णन कर सकता है।


## Verse ad/6/2
जय जय श्री-चैतन्य जय नित्यानन्द ।
जयाद्वैत-चन्द्र जय गौर-भक्त-वृन्द ॥२॥
*जय जय —जय जय हो; श्री-चैतन्य —श्री चैतन्य महाप्रभु की; जय —जय हो; नित्यानन्द —भगवान् नित्यानन्द की; जय अद्वैत-चन्द्र —अद्वैताचार्य की जय हो; जय गौर-भक्त-वृन्द —श्री चैतन्य महाप्रभु के भक्तों की जय हो।*


### अनुवाद
भगवान् श्री चैतन्य महाप्रभु की जय हो! नित्यानन्द प्रभु की जय हो! अद्वैत आचार्य की जय हो! और श्री चैतन्य महाप्रभु के सारे भक्तों की जय हो!


## Verse ad/6/3
पञ्च श्लोके कहिल श्री-नित्यानन्द-तत्त्व ।
श्लोक-द्वये कहि अद्वैताचार्येर महत्त्व ॥३॥
*पञ्च श्लोके —पाँच श्लोकों में; कहिल —वर्णन किया; श्री-नित्यानन्द-तत्त्व —श्री नित्यानन्द के सिद्धान्त का; श्लोक-द्वये —दो श्लोकों में; कहि —मैं वर्णन करता हूँ; अद्वैत-आचार्येर —अद्वैताचार्य की; महत्त्व —महिमाएँ।*


### अनुवाद
मैंने पाँच श्लोकों में श्री नित्यानन्द प्रभु के तत्त्व का वर्णन किया है। अब अगले दो श्लोकों में मैं श्री अद्वैत आचार्य की महिमा का वर्णन करूँगा।


## Verse ad/6/4
महा-विष्णुर्जगत्कर्ता मायया य: सृजत्यद: ।
तस्यावतार एवायमद्वैताचार्य ईश्वर: ॥४॥
*महा-विष्णु: —महाविष्णु, सृष्टि के आश्रय; जगत्-कर्ता —जगत् के स्रष्टा; मायया —माया से; य: —जो; सृजति —सृजन करते हैं; अद: —वह ब्रह्माण्ड; तस्य —उनका; अवतार: —अवतार; एव —निश्चय ही; अयम् —यह; अद्वैत-आचार्य: —अद्वैताचार्य; ईश्वर: —ईश्वर, भौतिक सृष्टि के आश्रय।*


### अनुवाद
भगवान् अद्वैत आचार्य महाविष्णु के अवतार हैं, जिनका मुख्य कार्य है माया द्वारा जगत् की सृष्टि करना।


## Verse ad/6/5
अद्वैतं हरिणाद्वैतादाचार्यं भक्ति-शंसनात् ।
भक्तावतारमीशं तमद्वैताचार्यमाश्रये ॥५॥
*अद्वैतम् —अद्वैत के नाम से विख्यात; हरिणा —भगवान् हरि के साथ; अद्वैतात् —अभिन्न होने से; आचार्यम् —आचार्य नामक; भक्ति-शंसनात् —श्रीकृष्ण की भक्ति के प्रचार से; भक्त-अवतारम् —भक्त के रूप में अवतार; ईशम् —परमेश्वर; तम् —उनको; अद्वैत-आचार्यम् —अद्वैत आचार्य को; आश्रये —मैं शरण ग्रहण करता हूँ।*


### अनुवाद
वे भगवान् हरि से अभिन्न हैं, अतएव वे अद्वैत कहलाते हैं और वे भक्ति सम्प्रदाय का प्रसार करते हैं, अत: वे आचार्य कहलाते हैं। वे भगवान् हैं और भगवान् के भक्त-अवतार हैं, इसलिए मैं उनकी शरण ग्रहण करता हूँ।


## Verse ad/6/6
अद्वैत-आचार्य गोसाञि साक्षातीश्वर ।
याँहार महिमा नहे जीवेर गोचर ॥६॥
*अद्वैत-आचार्य —अद्वैत आचार्य; गोसाञि —गोस्वामी; साक्षात् ईश्वर —साक्षात् भगवान्; याँहार महिमा —जिनकी महिमाएँ; नहे —नहीं; जीवेर गोचर —सामान्य जीवों की पहुँच में।*


### अनुवाद
श्री अद्वैत आचार्य निस्सन्देह साक्षात् भगवान् हैं। उनकी महिमा सामान्य जीवों की कल्पना शक्ति से परे है।


## Verse ad/6/7
महा-विष्णु सृष्टि करेन जगदादि कार्य ।
ताँर अवतार साक्षातद्वैत आचार्य ॥७॥
*महा-विष्णु —मूल विष्णु; सृष्टि —सृष्टि; करेन —करते हैं; जगत्-आदि —भौतिक जगत्; कार्य —कार्य; ताँर —उनका; अवतार —अवतार; साक्षात् —साक्षात्; अद्वैत आचार्य —प्रभु अद्वैत आचार्य।*


### अनुवाद
ब्रह्माण्डों की सृष्टि का सारा कार्य महाविष्णु करते हैं। श्री अद्वैत आचार्य उनके प्रत्यक्ष अवतार हैं।


## Verse ad/6/8
ये पुरुष सृष्टि-स्थिति करेन मायाय ।
अनन्त ब्रह्माण्ड सृष्टि करेन लीलाय ॥८॥
*ये पुरुष —वे पुरुष जो; सृष्टि-स्थिति —सृष्टि एवं पालन; करेन —करते हैं; मायाय —माया के द्वारा; अनन्त ब्रह्माण्ड —असीम ब्रह्माण्ड; सृष्टि —सृष्टि; करेन —करते हैं; लीलाय —लीलाओं से।*


### अनुवाद
वे ही पुरुष अपनी बहिरंगा शक्ति से सृजन और पालन करते हैं। वे अपनी लीलाओं के रूप में असंख्य ब्रह्माण्डों की सृष्टि करते हैं।


## Verse ad/6/9
इच्छाय अनन्त मूर्ति करेन प्रकाश ।
एक एक मूर्ते करेन ब्रह्माण्डे प्रवेश ॥९॥
*इच्छाय —अपनी इच्छा से; अनन्त मूर्ति —असीम रूप; करेन —करते हैं; प्रकाश —प्रकट; एक एक —प्रत्येक; मूर्ते —रूप; करेन —करते हैं; ब्रह्माण्डे —ब्रह्माण्ड में; प्रवेश —प्रवेश।*


### अनुवाद
वे अपनी इच्छा से अपने आपको असंख्य रूपों में प्रकट करते हैं और इन रूपों के द्वारा वे प्रत्येक ब्रह्माण्ड में प्रवेश करते हैं।


## Verse ad/6/10
से पुरुषेर अंश——अद्वैत, नाहि किछु भेद ।
शरीर-विशेष ताँर——नाहिक विच्छेद ॥१०॥
*से —वे; पुरुषेर —भगवान् के; अंश —अंश; अद्वैत —अद्वैत आचार्य; नाहि —नहीं; किछु —कोई; भेद —अन्तर; शरीर-विशेष —दूसरा विशेष दिव्य शरीर; ताँर —उनका; नाहिक विच्छेद —पृथक् नहीं।*


### अनुवाद
श्री अद्वैत आचार्य उन पुरुष के अंश हैं, अतएव वे उनसे भिन्न नहीं हैं। निस्सन्देह, श्री अद्वैत आचार्य पृथक् नहीं, अपितु उन पुरुष के अन्य रूप हैं।


## Verse ad/6/11
सहाय करेन ताँर लइया ‘प्रधान’ ।
कोटि ब्रह्माण्ड करेन इच्छाय निर्माण ॥११॥
*सहाय करेन —वे सहायता करते हैं; ताँर —उनका; लइया —से; प्रधान —भौतिक शक्ति; कोटि-ब्रह्माण्ड —कोटि ब्रह्माण्ड; करेन —करते हैं; इच्छाय —मात्र इच्छा से; निर्माण —निर्माण।*


### अनुवाद
वे (अद्वैत आचार्य) पुरुष की लीलाओं में सहायक बनते हैं, जिनकी भौतिक शक्ति तथा जिनकी इच्छा से वे असंख्य ब्रह्माण्डों का निर्माण करते हैं।


## Verse ad/6/12
जगत्मङ्गल अद्वैत, मङ्गल-गुण-धाम ।
मङ्गल-चरित्र सदा, ‘मङ्गल’ याँर नाम ॥१२॥
*जगत्-मङ्गल —जगत् के लिए सर्वरूपेण मंगलकारी (शुभ); अद्वैत —अद्वैत आचार्य; मङ्गल-गुण-धाम —सभी मांगलिक (शुभ) गुणों के धाम; मङ्गल-चरित्र —सभी लक्षण शुभ हैं; सदा —सदा; मङ्गल —शुभ; याँर नाम —जिनका नाम।*


### अनुवाद
श्री अद्वैत आचार्य सारे जगत् के लिए मंगलकारी हैं, क्योंकि वे समस्त मंगल गुणों के आगार हैं। उनके लक्षण, कार्य तथा नाम सदैव मंगलकारी हैं।


### तात्पर्य
श्री अद्वैत प्रभु, जो महाविष्णु के अवतार हैं, एक आचार्य या शिक्षक हैं। उनके सारे कार्य तथा विष्णु के अन्य सारे कार्यकलाप मंगलमय हैं। जो व्यक्ति भगवान् विष्णु की लीलाओं में सर्व-मंगलमयता देखता है, वह भी उसी के साथ मंगलमय बन जाता है। चूँकि भगवान् विष्णु सभी मंगल के स्रोत हैं, अतएव जो भी भगवान् विष्णु की भक्ति से आकृष्ट होता है, वह मानव समाज की सबसे बड़ी सेवा कर सकता है। भौतिक जगत् के बहिष्कृत व्यक्ति शुद्ध भक्ति को जीवों के सनातन कार्य के रूप में समझने से इनकार कर देते हैं और वे नहीं मानते कि शुद्ध भक्ति जीव की बद्ध जीवन से वास्तविक मुक्ति है। ऐसे लोग अल्प ज्ञान के कारण सभी प्रकार की भक्ति से वंचित हो जाते हैं।

अद्वैत प्रभु के उपदेशों में सकाम कर्म या निर्विशेष मुक्ति के लिए कोई स्थान नहीं है। किन्तु भौतिक शक्ति के आकर्षण से मोहित व्यक्ति यह नहीं समझ सके कि अद्वैत प्रभु विष्णु से अभिन्न हैं। ऐसे लोग अपनी निर्विशेष विचारधारा से उनका अनुसरण करना चाहते थे। अद्वैत प्रभु द्वारा ऐसे व्यक्तियों को दण्डित करने का प्रयास भी शुभ है। भगवान् विष्णु तथा उनके कार्यकलाप प्रत्यक्ष या अप्रत्यक्ष रूप से समस्त सौभाग्य प्रदान करते हैं। दूसरे शब्दों में, भगवान् विष्णु का कृपापात्र बनना और उनके द्वारा दण्डित किया जाना एक समान है, क्योंकि विष्णु के सारे कार्यकलाप परम मंगलमय होते हैं। कुछ लोगों के अनुसार अद्वैत प्रभु का दूसरा नाम मंगल था। निमित्त-अवतार अर्थात् किसी विशेष कार्य के निमित्त भगवान् विष्णु के अवतार के रूप में वे आपूर्ति कर्ता या प्रकृति के उपादान हैं। किन्तु उन्हें कभी भी भौतिक नहीं समझना चाहिए। उनके सारे कार्य आध्यात्मिक हैं। जो भी उनके विषय में सुनता है और उनकी महिमा का गान करता है, वह स्वयं महिमान्वित होता है, क्योंकि ऐसे कार्य से मनुष्य सारी विपदाओं से मुक्त हो जाता है। विष्णु के स्वरूप को किसी भौतिक कल्मष या मायावाद से नहीं जोड़ना चाहिए। प्रत्येक व्यक्ति को भगवान् विष्णु के वास्तविक स्वरूप को समझने का प्रयास करना चाहिए, क्योंकि इस ज्ञान से मनुष्य पूर्णता की चरम अवस्था प्राप्त कर सकता है।


## Verse ad/6/13
कोटि अंश, कोटि शक्ति, कोटि अवतार ।
एत लञा सृजे पुरुष सकल संसार ॥१३॥
*कोटि अंश —कोटि अंश; कोटि शक्ति —कोटि शक्तियाँ; कोटि अवतार —कोटि अवतार; एत —ये सब; लञा —लेकर; सृजे —सृजन करते हैं; पुरुष —आदि पुरुष, महाविष्णु; सकल संसार —सभी भौतिक संसार।*


### अनुवाद
महाविष्णु अपने कोटि-कोटि अंशों, शक्तियों तथा अवतारों से सम्पूर्ण जगत् की सृष्टि करते हैं।


## Verse ad/6/14-15
माया यैछे दुइ अंश——‘निमित्त’, ‘उपादान’ ।
माया——‘निमित्त’-हेतु, उपादान——‘प्रधान’ ॥१४॥
पुरुष ईश्वर ऐछे द्वि-मूर्ति हइया ।
विश्व-सृष्टि करे ‘निमित्त’ ‘उपादान’ लञा ॥१५॥
*माया —माया, बाह्य शक्ति; यैछे —जैसे; दुइ अंश —दो भाग; निमित्त —कारण; उपादान —उपादान, अवयव; माया —भौतिक शक्ति; निमित्त-हेतु —मूल कारण; उपादान —उपादान, अवयव; प्रधान —तत्कालिक कारण; पुरुष —भगवान् विष्णु; ईश्वर —ईश्वर, भगवान्; ऐछे —उस तरह; द्वि-मूर्ति हइया —दो रूपों को लेकर; विश्व-सृष्टि करे —इस भौतिक जगत् का सृर्जन करते हैं; निमित्त —मूल कारण; उपादान —भौतिक कारण; लञा —के साथ।*


### अनुवाद
जिस प्रकार बहिरंगा शक्ति के दो भाग होते हैं—निमित्त तथा उपादान; माया निमित्त कारण और प्रधान उपादान कारण है। उसी तरह पूर्ण पुरुषोत्तम भगवान् विष्णु भी निमित्त तथा उपादान कारणों के आधार पर भौतिक जगत् की सृष्टि करने के लिए दो स्वरूप धारण करते हैं।


### तात्पर्य
सृष्टि का मूल कारण जानने के लिए दो प्रकार की शोध की जाती हैं। एक निष्कर्ष यह है कि सनातन, ज्ञानमय तथा आनन्दमय पूर्ण पुरुषोत्तम भगवान् इस विराट् जगत् के अप्रत्यक्ष कारण हैं और आध्यात्मिक जगत् के प्रत्यक्ष कारण हैं, जहाँ वैकुण्ठ-लोक नामक असंख्य आध्यात्मिक ग्रह हैं और जहाँ उनका निजी धाम गोलोक वृन्दावन भी है। दूसरे शब्दों में, जगत् दो हैं—भौतिक जगत् तथा आध्यात्मिक जगत्। जिस तरह भौतिक जगत् में असंख्य ग्रह और ब्रह्माण्ड हैं, उसी प्रकार आध्यात्मिक जगत् में असंख्य आध्यात्मिक ग्रह तथा ब्रह्माण्ड हैं, जिनमें वैकुण्ठ लोक तथा गोलोक भी सम्मिलित हैं। परमेश्वर भौतिक तथा आध्यात्मिक, इन दोनों जगतों के कारण हैं। दूसरा मत निस्सन्देह, यह है कि यह विराट् जगत् अज्ञात अव्यक्त शून्य से उत्पन्न हुआ। यह तर्क निरर्थक है।

प्रथम मत वेदान्त दार्शनिकों द्वारा मान्य है और दूसरा मत सांख्य स्मृति की नास्तिक दार्शनिक पद्धति द्वारा समर्थित है, जो वेदान्ती दार्शनिक मत का सीधे खंडन करती है। भौतिक विज्ञानियों को कोई प्रबुद्ध आध्यात्मिक सार-तत्त्व नहीं दिखता, जो सृष्टि का कारण हो सके। ऐसे नास्तिक सांख्य दार्शनिक यह सोचते हैं कि ज्ञान के लक्षण तथा असंख्य जीवों में दिखने वाली जीवनी शक्ति जगत् के तीन गुणों द्वारा उत्पन्न होते हैं। अतएव सांख्यवादी सृष्टि के मूल कारण के विषय में वेदान्त-मत के विरुद्ध हैं।

वास्तविकता तो यह है कि निरपेक्ष परम आत्मा ही प्रत्येक प्रकार की सृष्टि के कारण हैं और वे शक्ति तथा शक्तिमान दोनों के रूप में सदैव पूर्ण हैं। यह प्रकट जगत् उन परम पुरुष की शक्ति द्वारा उत्पन्न है, जिनमें सारी शक्तियाँ निहित हैं। वे दार्शनिक, जो जगत् के विषय में विचार करते हैं, वे केवल पदार्थ की अद्भुत शक्तियों को ही समझ पाते हैं। ऐसे दार्शनिक ईश्वर की धारणा को भौतिक शक्ति की उपज मानते हैं। इनके मतों के अनुसार शक्ति का स्रोत भी शक्ति की उपज होता है। ऐसे दार्शनिकों का ऐसा सोचना गलत है कि जगत् के सारे जीव भौतिक शक्ति से उत्पन्न होते हैं। और वे यह भी सोचते हैं कि परम निरपेक्ष चेतन व्यक्ति भी इसी प्रकार भौतिक शक्ति की उपज होना चाहिए।

चूँकि भौतिकतावादी दार्शनिक तथा विज्ञानी अपनी अपूर्ण इन्द्रियों के साथ बहुत अधिक व्यस्त रहते हैं, इसलिए वे स्वाभाविक रूप से इस निष्कर्ष पर पहुँचते हैं कि प्राण भी भौतिक मिश्रण की उपज है। किन्तु वास्तविकता इसके विपरीत है। पदार्थ आत्मा की उपज है। भगवद्गीता के अनुसार परम आत्मा या भगवान् सारी शक्तियों के स्रोत हैं। जब कोई देश तथा काल की सीमाओं में बँधकर किसी सीमित वस्तु की शोध करता है, तो वह सृष्टि के वैचित्र्य दर्शन से आश्चर्यचकित रहता है, अतएव वह सम्मोहित होकर शोधकार्य में लगा रहता है। यह अनुमान (आरोह) विधि है। किन्तु ज्ञान की तर्कसंगत (अवरोह) विधि में परम पुरुष भगवान् समस्त कारणों के कारण के रूप में स्वीकार किये जाते हैं, जो विविध शक्तियों से पूर्ण हैं और जो न तो निर्विशेष हैं, न शून्य हैं। परम पुरुष की निर्विशेष अभिव्यक्ति उनकी शक्ति का एक अन्य प्रदर्शन है। अतएव यह मत कि पदार्थ ही सृष्टि का मूल कारण है, वास्तविकता से पूर्णरूपेण दूर है। यह भौतिक जगत् अचिन्त्य शक्तिमान भगवान् के दृष्टिपात से उत्पन्न होता है। भौतिक प्रकृति में इस परम सत्ता द्वारा शक्ति संचारित होती है और देश तथा काल की सीमाओं के अन्तर्गत बद्धजीव भौतिक सृष्टि को देखकर आश्चर्यचकित हो जाता है। दूसरे शब्दों में, भौतिक दार्शनिक तथा वैज्ञानिक की दृष्टि में पूर्ण पुरुषोत्तम भगवान् की अनुभूति उनकी भौतिक शक्ति की अभिव्यक्ति द्वारा होती है। जो व्यक्ति पूर्ण पुरुषोत्तम भगवान् के सामर्थ्य को या उनकी विविधतापूर्ण शक्तियों को, शक्तियों के स्रोत और शक्तियों के बीच के सम्बन्ध से अनजान होने के कारण नहीं जानता, वह सदैव त्रुटि कर सकता है, जिसे विवर्त कहते हैं। जब तक भौतिकतावादी विज्ञानी तथा दार्शनिक सही निष्कर्ष पर नहीं पहुँचेंगे, तब तक वे परम सत्य के वास्तविक ज्ञान से वंचित रहकर भौतिक धरातल पर मँडराते रहेंगे।

महान् वैष्णव दार्शनिकश्रील बलदेव विद्याभूषण ने वेदान्त-सूत्र पर लिखी गई अपनी टीका गोविन्द भाष्य में भौतिकतावादी मत की बहुत ही सुन्दर व्याख्या की है। वे लिखते हैं:

‘‘सांख्य दार्शनिक कपिल ने विभिन्न तात्त्विक सत्यों को अपने निजी मत के अनुसार जोड़ा है। उसके अनुसार भौतिक प्रकृति सतो, रजो तथा तमो—इन तीन गुणों के संतुलन से बनी है। भौतिक प्रकृति ने भौतिक शक्ति अर्थात् महत् को उत्पन्न किया और महत् ने मिथ्या अहंकार को जन्म दिया। अहंकार ने पाँच तन्मात्राएँ (इन्द्रियानुभूति के पाँच विषय) उत्पन्न कीं, जिनसे दस इन्द्रियाँ (पाँच कर्मेन्द्रियाँ तथा पाँच ज्ञानेन्द्रियाँ), मन तथा पाँच स्थूल तत्त्व उत्पन्न हुए। इन चौबीस तत्त्वों के साथ पुरुष या भोक्ता को सम्मिलित कर लेने पर पच्चीस विभिन्न सत्य हो जाते हैं। इन पच्चीस तत्त्वों की अव्यक्त अवस्था ही प्रकृति कहलाती है। भौतिक प्रकृति के गुण तीन विभिन्न अवस्थाओं में—सुख, दु:ख तथा मोह के कारणों में, साथ दे सकते हैं। सत्त्वगुण भौतिक सुख का कारण है, रजोगुण भौतिक दु:ख का कारण है और तमोगुण मोह का कारण है। हमारी भौतिक अनुभूति सुख, दु:ख तथा मोह इन्हीं तीन अभिव्यक्तियों तक सीमित है। उदाहरणार्थ, एक सुन्दर स्त्री उस व्यक्ति के लिए निस्सन्देह सुख का कारण है, जो उसे पत्नी के रूप में रखता है, किन्तु वही स्त्री अन्य व्यक्ति के लिए दु:ख का कारण बनती है, जिसे वह उपेक्षित करती है या जिस पर वह क्रोध करती है; और यदि वह किसी व्यक्ति को त्याग देती है, तो वह मोह का कारण बनती है।

‘‘इन्द्रियाँ दो प्रकार की हैं—दस बाह्य इन्द्रियाँ तथा एक आन्तरिक इन्द्रिय—मन। इस प्रकार कुल ग्यारह इन्द्रियाँ हैं। कपिल के अनुसार भौतिक प्रकृति नित्य और सर्वशक्तिमान है। मूलत: कोई आत्मा नहीं होता है और पदार्थ का कोई कारण नहीं होता। पदार्थ ही हर वस्तु का प्रधान कारण है। यह समस्त कारणों का सर्वव्यापी कारण है। सांख्य दर्शन समग्र शक्ति ( महत् तत्त्व ) , मिथ्या अहंकार तथा इन्द्रियानुभूति के पाँच विषयों (तन्मात्राओं) को भौतिक प्रकृति की सात विभिन्न अभिव्यक्तियाँ मानता है, जिसके दो पहलू हैं—भौतिक कारण (उपादान) तथा निमित्त कारण। पुरुष या भोक्ता अपरिवर्तित रहता है, किन्तु भौतिक प्रकृति सदैव परिवर्तित होती रहती है। यद्यपि भौतिक प्रकृति जड़ है, किन्तु यह अनेक प्राणियों के लिए भोग तथा मोक्ष की कारण है। इसके कार्यकलाप इन्द्रिय-अनुभूति से परे हैं; फिर भी श्रेष्ठ बुद्धि द्वारा उनका अनुमान लगाया जा सकता है। भौतिक प्रकृति एक है, किन्तु तीन गुणों की पारस्परिक क्रिया के कारण यह समग्र शक्ति (महत् तत्त्व) तथा अद्भुत जगत् उत्पन्न कर सकती है। ऐसे परिवर्तनों के कारण भौतिक प्रकृति दो रूपों में विभक्त हो जाती है—निमित्त कारण तथा उपादान (भौतिक) कारण। पुरुष या भोक्ता निष्क्रिय तथा भौतिक गुणों से रहित होता है, यद्यपि साथ ही साथ, वह प्रत्येक शरीर में ज्ञान के प्रतीक-रूप में स्थित होने के कारण स्वामी होता है। भौतिक कारण समझ लेने पर यह अनुमान लगाया जा सकता है कि निष्क्रिय होने के कारण पुरुष सभी प्रकार के भोग से या अध्यक्षता से दूर रहता है। प्रकृति (भौतिक प्रकृति) तथा पुरुष (भोक्ता) का स्वभाव बतलाने के बाद सांख्य दर्शन इस बात पर बल देता है कि यह सृष्टि उनके संयोग या निकटता से उत्पन्न है। ऐसे मिलन से ही भौतिक प्रकृति में जीवन के लक्षण दृष्टिगोचर होते हैं, किन्तु इसका अनुमान लगाया जा सकता है कि पुरुष या भोक्ता में नियंत्रण तथा भोग की शक्तियाँ रहती हैं। जब पर्याप्त ज्ञान के अभाव में पुरुष मोहग्रस्त होता है, तो वह अपने आपको भोक्ता अनुभव करता है, किन्तु जब वह पूर्णतया ज्ञानमय होता है, तो मुक्त हो जाता है। सांख्य दर्शन में पुरुष को सदैव प्रकृति के कार्यों से उदासीन बतलाया जाता है।

‘‘सांख्य दार्शनिक तीन प्रकार के प्रमाणों को मानता है—प्रत्यक्ष अनुभूति, अनुमान तथा वैदिक प्रमाण। जब ऐसा प्रमाण सिद्ध होता है, तो सब कुछ परिपूर्ण होता है। तुलना की प्रक्रिया ऐसी ही परिपूर्णता के अन्तर्गत होती है। ऐसे प्रमाण से परे कोई अन्य प्रमाण नहीं है। प्रत्यक्ष अनुभूति तथा परम्परागत वैदिक प्रमाण के विषय में अधिक वादविवाद नहीं है। सांख्य दर्शन प्रणाली में जगत् के कारणस्वरूप तीन प्रकार की विधियाँ हैं— परिणामात् (रूपान्तर), समन्वयात् (समन्वय) तथा शक्तित: (शक्ति का प्रदर्शन)।’’

श्रील बलदेव विद्याभूषण ने वेदान्त-सूत्र के अपने भाष्य में इस मत का खंडन करने का प्रयास किया है, क्योंकि उनका विचार है कि भौतिक सृष्टि के इन तथाकथित कारणों को न मानने से सम्पूर्ण सांख्य दर्शन का खण्डन हो जाता है। भौतिकतावादी दार्शनिक पदार्थ को सृष्टि का भौतिक कारण (उपादान) तथा निमित्त कारण मानते हैं। उनके अनुसार पदार्थ प्रत्येक प्रकार की अभिव्यक्ति का कारण है। सामान्यतया वे जल के घड़े तथा मिट्टी का दृष्टान्त प्रस्तुत करते हैं। मिट्टी जल के घड़े का कारण है, किन्तु मिट्टी कारण तथा कार्य दोनों हो सकती है। जल का घड़ा कार्य है और मिट्टी इसकी कारण है, किन्तु मिट्टी सर्वत्र दृष्टिगोचर होती है। वृक्ष पदार्थ है, किन्तु वृक्ष फल उत्पन्न करता है। जल पदार्थ है, किन्तु जल बहता है। इस तरह सांख्यवादियों का कहना है कि पदार्थ गति तथा उत्पादन का कारण है। अत: पदार्थ को जगत् में प्रत्येक वस्तु का उपादान तथा निमित्त कारण माना जा सकता है। इसलिए श्रील बलदेव विद्याभूषण ने प्रधान के स्वभाव को निम्न प्रकार से प्रतिपादित किया है:

‘‘भौतिक प्रकृति जड़ है, अतएव वह पदार्थ का कारण नहीं बन सकती—न उपादान कारण, न निमित्त कारण। किन्तु जगत् की अद्भुत व्यवस्था और उसका संचालन देखकर सामान्यतया ऐसा लगता है कि इस व्यवस्था के पीछे कोई जीवित मस्तिष्क है, क्योंकि इसके बिना ऐसी व्यवस्था सम्भव नहीं हो सकती। हमें यह सोचना भी नहीं चाहिए कि चेतन निर्देश के बिना ऐसी व्यवस्था हो सकती है। अपने व्यावहारिक अनुभव में हमने कभी नहीं देखा कि जड़ ईंटें अपने आप किसी विशाल भवन का निर्माण करती हैं।

‘‘जल के घड़े का दृष्टान्त स्वीकार्य नहीं है, क्योंकि जल के घड़े को सुख तथा दु:ख की अनुभूति नहीं होती। ऐसी अनुभूति तो भीतर रहती है। अतएव आवृत करने वाले शरीर या जल के घड़े से इसका कोई साम्य नहीं है।

‘‘कभी-कभी भौतिक विज्ञानी सुझाव देता है कि वृक्ष पृथ्वी के भीतर से, बिना किसी माली की सहायता के, स्वत: उगता है, क्योंकि यह पदार्थ की प्रवृत्ति है। वे जीवों की जन्मजात अन्त:प्रेरणा को भौतिक मानते हैं। किन्तु ऐसी शारीरिक अन्त:प्रेरणा जैसी भौतिक प्रवृत्तियों को स्वतन्त्र नहीं माना जा सकता, क्योंकि इनसे शरीर के भीतर आत्मा के अस्तित्व का आभास मिलता है। वास्तव में वृक्ष या किसी प्राणी के शरीर में कोई प्रवृत्ति या अन्त:प्रेरणा नहीं होती। प्रवृत्ति तथा अन्त:प्रेरणा का अस्तित्व इसलिए होता है, क्योंकि शरीर के भीतर आत्मा होता है। इस प्रसंग में कार तथा ड्राइवर का दृष्टान्त अत्यन्त लाभप्रद होगा। कार में दाहिने-बाएँ घूमने की प्रवृत्ति रहती है, किन्तु कोई यह नहीं कह सकता कि ड्राइवर के निर्देश के बिना कार एक पदार्थ के रूप में बाएँ और दाहिने मुड़ सकती है। भौतिक कार में उसके अन्दर बैठे ड्राइवर की इच्छाओं से स्वतन्त्र न तो कोई प्रवृत्ति होती है न अन्त:प्रेरणा। यही सिद्धान्त जंगल में उगने वाले वृक्षों की स्वत:वृद्धि पर लागू होता है। यह वृद्धि इसलिए होती है, क्योंकि वृक्ष के भीतर आत्मा उपस्थित होता है।

‘‘कभी-कभी कुछ मूर्ख लोग यह मान बैठते हैं कि चूँकि धान के ढेर से बिच्छू उत्पन्न होते हैं, इसलिए धान बिच्छुओं को उत्पन्न करता है। किन्तु वास्तविकता यह है कि मादा बिच्छू धान के भीतर अंडे देती है और धान के सड़ने से अंडों में से कई छोटे-छोटे बच्चे बाहर निकल आते हैं। इसका अर्थ यह तो नहीं होता कि धान बिच्छुओं को जन्म देता है। इसी प्रकार कभी-कभी गन्दे बिस्तरों में खटमल आते दिखाई देते हैं। किन्तु इसका अर्थ यह नहीं है कि बिस्तर इन खटमलों को जन्म देता है। यह तो ऐसा है कि गन्दे बिस्तरों का लाभ उठाकर जीव पैदा हो जाते हैं। जीवित प्राणियों के विभिन्न प्रकार होते हैं। उनमें से कुछ भ्रूण से निकलते हैं, कुछ अंडों से और कुछ पसीने की खमीर से। विभिन्न प्राणियों की उत्पत्ति के विभिन्न स्रोत हैं, किन्तु इससे किसी को यह निष्कर्ष नहीं निकालना चाहिए कि पदार्थ से ऐसे जीव उत्पन्न हो जाते हैं।

‘‘भौतिकतावादियों द्वारा दिया जाने वाला यह दृष्टान्त कि पौधे पृथ्वी से स्वत: निकलते हैं, इसी सिद्धान्त का अनुसरण करते हैं। किसी विशेष दशा का लाभ उठाकर जीव पृथ्वी से उत्पन्न होता है। बृहदारण्यक उपनिषद् के अनुसार प्रत्येक जीव को अपने पूर्व कर्मों के अनुसार दैवी अध्यक्षता के अन्तर्गत एक प्रकार का शरीर धारण करने के लिए बाध्य होना पड़ता है। शरीर कई तरह के होते हैं और दैवी व्यवस्था के कारण जीव विभिन्न प्रकार के शरीर धारण करते हैं।

‘‘जब कोई व्यक्ति सोचता है कि ‘‘मैं यह कर रहा हूँ’’ तो इसमें ‘‘मैं’’ शरीर का सूचक नहीं है; यह शरीर से भी कुछ अधिक का या ‘शरीर के भीतर’ का सूचक है। इस तरह शरीर के वर्तमान रूप में न प्रवृत्ति है न अन्त:प्रेरणा। प्रवृत्तियाँ तथा अन्त:प्रेरणा शरीर के भीतर आत्मा से सम्बन्धित हैं। भौतिकतावादी वैज्ञानिक कभी-कभी यह सुझाते हैं कि स्त्री तथा पुरुष के शरीरों की प्रवृत्तियों से ही उनका मिलन होता है और इसीसे शिशु का जन्म होता है। किन्तु सांख्य दर्शन के अनुसार पुरुष सदैव अप्रभावित रहता है, तो फिर यह जन्म देने की प्रवृत्ति कहाँ से आती है?

‘‘कभी-कभी भौतिक वैज्ञानिक दूध का दृष्टान्त प्रस्तुत करते हैं, जो स्वत: दही में बदल जाता है। इसी तरह बादलों से वर्षा का स्वच्छ जल पृथ्वी पर आता है और विभिन्न वृक्षों को जन्म देता है। वही जल अनेक प्रकार के फूलों-फलों में प्रविष्ट होकर तरह-तरह के स्वाद-गंध उत्पन्न करता है। इसीलिए उनका कहना है कि पदार्थ अपने आप अनेक प्रकार की वस्तुएँ उत्पन्न करता है। इस तर्क के उत्तर में बृहदारण्यक उपनिषद् के उसी सिद्धान्त को दुहराया जाता है—विभिन्न प्रकार के जीवों को उच्चतर शक्ति की व्यवस्था के अनुसार विभिन्न प्रकार के शरीर दिये जाते हैं। विभिन्न जीवों को उनके पूर्व कर्मों के अनुसार विशेष प्रकार का शरीर ग्रहण करने का अवसर प्रदान किया जाता है, उदाहरणार्थ, वृक्ष, पशु, पक्षी के शरीर और इन परिस्थितियों में उनकी विभिन्न मनोवृत्तियाँ विकसित होती हैं। भगवद्गीता में भी इसकी पुष्टि हुई है:

‘भौतिक प्रकृति में जीव प्रकृति के तीनों गुणों का भोग करते हुए जीवन-शैली का अनुसरण करता है। भौतिक प्रकृति के साथ उसकी संगति के कारण ऐसा होता है। इस तरह उसे विविध अच्छी-बुरी योनियों में जन्म प्राप्त होता है।’ (भगवद्गीता १३.२२) आत्मा को विभिन्न प्रकार के शरीर प्रदान किये जाते हैं। उदाहरणार्थ, यदि आत्माओं को विभिन्न प्रकार के वृक्षों के शरीर न प्रदान किये जाते, तो विविध प्रकार के फूल-फल उत्पन्न नहीं हो सकते। हर श्रेणी का वृक्ष विशेष प्रकार के फूल और फल उत्पन्न करता है और ऐसा नहीं है कि विभिन्न श्रेणियों में अन्तर नहीं है। किसी एक वृक्ष में कई रंग के फूल नहीं खिलते, न ही कई स्वाद के फल लगते हैं। उनकी कुछ निश्चित श्रेणियाँ हैं, जिस प्रकार कि मनुष्यों, पशुओं, पक्षियों तथा अन्य योनियों में होती हैं। इस संसार में असंख्य जीव हैं और प्रकृति के विभिन्न गुणों के अनुसार उनके कार्यों के कारण उन्हें विभिन्न प्रकार के शरीर प्राप्त करने का अवसर दिया जाता है।

‘‘इस तरह यह समझ लेना चाहिए कि प्रधान अथवा पदार्थ जीवित प्राणी की प्रेरणा के बिना कार्य नहीं कर सकता। इसलिए यह भौतिकतावादी सिद्धान्त स्वीकार्य नहीं है कि पदार्थ स्वतन्त्र रूप से कार्य करता है। पदार्थ प्रकृति कहलाता है, जो स्त्री-शक्ति की ओर संकेत करता है। स्त्री प्रकृति है, जो स्त्रीलिंग है। स्त्री पुरुष के संयोग के बिना शिशु उत्पन्न नहीं कर सकती। पुरुष से शिशु का जन्म होता है, क्योंकि पुरुष आत्मा का प्रवेश स्त्री के गर्भ में कराता है, जो कि उसके वीर्य में आश्रय ग्रहण करके बैठा होता है। स्त्री भौतिक कारण (उपादान) होने के कारण आत्मा के लिए शरीर प्रदान करती है और निमित्त कारण के रूप में वह शिशु को जन्म देती है। किन्तु भले ही स्त्री शिशु के जन्म का उपादान तथा निमित्त कारण प्रतीत होती हो, किन्तु मूलत: पुरुष अर्थात् नर ही शिशु के जन्म का कारण होता है। इसी प्रकार यह भौतिक जगत् भी अनेक प्रकार की अभिव्यक्तियों को प्रकाशित करता है, क्योंकि गर्भोदकशायी विष्णु ब्रह्माण्ड में प्रवेश कर जाते हैं। वे न केवल ब्रह्माण्ड के भीतर विद्यमान रहते हैं, अपितु सारे सजीव प्राणियों के भीतर एवं अणु अणु के भीतर भी विद्यमान रहते हैं। ब्रह्म-संहिता से हमें ज्ञात होता है कि भगवान् न केवल ब्रह्माण्ड में, अपितु प्रत्येक परमाणु में एवं प्रत्येक जीव के हृदय में भी उपस्थित रहते हैं। अतएव जिस किसी को भी पदार्थ तथा आत्मा का यथेष्ठ ज्ञान है, वह इस सिद्धान्त को स्वीकार नहीं करेगा कि पदार्थ ही सम्पूर्ण जगत् की सृष्टि का कारण है।

‘‘कभी-कभी भौतिकतावादी यह तर्क देते हैं कि गाय जिस घास को खाती है, उससे स्वत: दूध उत्पन्न हो जाता है। उसी तरह भौतिक प्रकृति विभिन्न परिस्थितियों के अन्तर्गत नाना प्रकार के जीवों को उत्पन्न करती है। इस तरह मूलत: पदार्थ ही कारण है। इस तर्क का खंडन करते हुए हम कह सकते हैं कि गाय की ही योनि का पशु बैल भी तो घास खाता है, किन्तु वह क्यों दूध नहीं देता? ऐसी स्थिति में यह नहीं कहा जा सकता कि विशेष योनि के साथ घास दूध उत्पन्न करता है। निष्कर्ष यह होना चाहिए कि एक उच्चतर व्यवस्था होती है, जिसकी पुष्टि भगवद्गीता (९.१०) में की गई है, जहाँ भगवान् कहते हैं— मयाध्यक्षेण प्रकृति: सूयते सचराचरम् — ‘हे कुन्तीपुत्र,’ यह भौतिक प्रकृति मेरी अध्यक्षता में कार्य कर रही है और समस्त चर तथा अचर जीवों को उत्पन्न कर रही है।’ भगवान् मयाध्यक्षेण (‘मेरी अध्यक्षता में’) शब्द का प्रयोग करते हैं। जब वे चाहते हैं कि गाय घास खाकर दूध उत्पन्न करे, तो दूध उत्पन्न हो सकता है और जब वे नहीं चाहते, तो उसी घास से दूध उत्पन्न नहीं हो सकता। यदि यह भौतिक प्रकृति का नियम होता कि घास से दूध उत्पन्न होता है, तो घास के ढेर से भी दूध उत्पन्न हो सकता था। किन्तु ऐसा सम्भव नहीं है। यदि इसी घास को किसी स्त्री को दिया जाए, तो दूध उत्पन्न नहीं हो सकता। भगवद्गीता के कथन का यही तात्पर्यहै कि उच्चतर आदेश के अन्तर्गत ही कोई घटना घट सकती है। पदार्थ में स्वतन्त्र रूप से उत्पन्न करने की शक्ति नहीं होती। अत: निष्कर्ष यह निकलता है कि पदार्थ, जिसे कोई आत्म-ज्ञान नहीं होता, वह भौतिक सृष्टि का कारण नहीं हो सकता। अन्तिम स्रष्टा तो पूर्ण पुरुषोत्तम भगवान् ही हैं।

‘‘यदि पदार्थ को सृष्टि का मूल कारण मान लिया जाता, तो संसार के सारे प्रामाणिक शास्त्र व्यर्थ हो जाते, क्योंकि प्रत्येक शास्त्र में और विशेषतया मनुस्मृति जैसे वैदिक शास्त्र में, पूर्ण पुरुषोत्तम भगवान् को परम स्रष्टा कहा गया है। मनुस्मृति को मानवता के लिए सर्वोच्च वैदिक निर्देश माना जाता है। मनु मनुष्य जाति के लिए नीति (कानून) के प्रवर्तक हैं और मनुस्मृति में स्पष्ट उल्लेख है कि सृष्टि के पूर्व ब्रह्माण्ड के भीतर की पूरी जगह अन्धकारमय थी—बिना किसी जानकारी तथा विविधता के और स्वप्न के समान नितान्त अवलम्बहीन अवस्था में थी। सब कुछ अन्धकारमय था। तब पूर्ण पुरुषोत्तम भगवान् ने ब्रह्माण्ड में प्रवेश किया और अदृश्य रहते हुए भी दृश्य जगत् की सृष्टि की। भौतिक जगत् में भगवान् अपनी व्यक्तिगत साकार उपस्थिति के द्वारा प्रकट नहीं दिखते, किन्तु विविधतापूर्ण भौतिक सृष्टि की उपस्थिति इसका प्रमाण है कि हर वस्तु उनके निर्देशन में उत्पन्न की गई है। वे अपनी समस्त सृजनात्मक शक्तियों समेत ब्रह्माण्ड में प्रविष्ट हुए और इस तरह उन्होंने असीम आकाश के अंधकार को दूर किया।

‘‘पूर्ण पुरुषोत्तम भगवान् के स्वरूप को दिव्य, अति सूक्ष्म, सनातन, सर्वव्यापी, अचिन्त्य, अतएव बद्धजीवों की भौतिक इन्द्रियों के लिए अप्रकट कहा गया है। भगवान् ने अनेक जीवों में विस्तार करने की इच्छा की और इस इच्छा से ही उन्होंने ब्रह्माण्ड में सर्वप्रथम विशाल जलराशि उत्पन्न की और फिर उस जल में जीवों का गर्भाधान किया। गर्भाधान की इस क्रिया से एक बृहत्काय शरीर प्रकट हुआ, जो हजारों सूर्य की भाँति प्रकाशित हो रहा था और वह शरीर प्रथम सृष्टि-तत्त्व ब्रह्मा थे। विष्णु पुराण में महर्षि पराशर ने भी इसकी पुष्टि की है। वे कहते हैं कि हमें दिखने वाला यह प्रकट जगत् भगवान् विष्णु से उत्पन्न हुआ है और उनके संरक्षण में स्थित है। वे विराट् जगत् के प्रमुख पालनकर्ता तथा संहारकर्ता हैं।

‘‘यह दृश्य जगत् पूर्ण पुरुषोत्तम भगवान् की विविधतापूर्ण शक्तियों में से एक है। जिस प्रकार मकड़ी लार निकालकर अपनी ही गति से सर्वप्रथम जाल बुनती है, किन्तु अन्त में उसे अपने शरीर के भीतर समेट लेती है, उसी प्रकार विष्णु अपने दिव्य शरीर से इस जगत् को उत्पन्न करते हैं और अन्त में अपने में ही इसे समेट लेते हैं। वेदों के ज्ञाता समस्त महामुनियों ने यह स्वीकार किया है कि पूर्ण पुरुषोत्तम भगवान् ही मूल स्रष्टा हैं।

‘‘कभी-कभी यह दावा किया जाता है कि महान् दार्शनिकों के निर्विशेष तर्कवितर्क धार्मिक अनुष्ठान के सिद्धान्तों से रहित ज्ञान की समृद्धि के लिए हैं। किन्तु धार्मिक अनुष्ठान के सिद्धान्त वास्तव में आध्यात्मिक ज्ञान की वृद्धि के लिए होते हैं। धार्मिक अनुष्ठान को सम्पन्न करने से मनुष्य अन्तत: इस सर्वोपरि ज्ञान को समझ जाता है कि पूर्ण पुरुषोत्तम भगवान् वासुदेव ही हर वस्तु के कारण हैं और इस तरह वह ज्ञान के चरम लक्ष्य को प्राप्त करता है। भगवद्गीता में स्पष्ट कहा गया है कि जो लोग अनुष्ठानों से विहीन कोरे ज्ञान के समर्थक हैं, वे अनेकानेक जन्मान्तरों के चिन्तन के बाद ज्ञान में प्रगति कर पाते हैं और अन्त में इस निष्कर्ष पर पहुँचते हैं कि वासुदेव ही हर वस्तु के परम कारण हैं। जीवन के इस लक्ष्य को प्राप्त करने के फलस्वरूप ऐसा उन्नत विद्वान या दार्शनिक पूर्ण पुरुषोत्तम भगवान् की शरण में जाता है। धार्मिक अनुष्ठान तो भौतिक जगत् में कलुषित मनों को स्वच्छ बनाने के लिए होते हैं और इस कलियुग का विशेष लक्षण यह है कि मनुष्य भगवान् के पवित्र नामों—हरे कृष्ण, हरे कृष्ण, कृष्ण कृष्ण, हरे हरे। हरे राम, हरे राम, राम राम, हरे हरे॥ के कीर्तन द्वारा मन को सरलता से शुद्ध कर सकता है।

‘‘एक वैदिक आदेश है— सर्वे वेदा यत् पदमामनन्ति ( कठोपनिषद् १.२.१५)—सारा वैदिक ज्ञान एक तरह से पूर्ण पुरुषोत्तम परमेश्वर की खोज कर रहा है। इसी प्रकार दूसरा एक वैदिक आदेश है— नारायणपरा वेदा: —सारे वेद नारायण अर्थात् परम भगवान् को समझने के लिए हैं। इसी प्रकार भगवद्गीता में भी पुष्टि हुई है— वेदैश्च सर्वैरहमेव वेद्य: —सारे वेदों के द्वारा कृष्ण एकमात्र जानने योग्य हैं। अतएव वेदों को समझने, वैदिक यज्ञ करने और वेदान्त-सूत्रों का चिन्तन करने का मूल प्रयोजन भगवान् कृष्ण को समझना है। यदि निर्विशेषवादियों के शून्यवाद अथवा पूर्ण पुरुषोत्तम भगवान् की अस्तित्वहीनता को स्वीकार कर लिया जाये, तो वेदों का सारा अध्ययन अर्थहीन हो जाता है। निर्विशेष चिन्तन का उद्देश्य वैदिक प्रमाणों को त्रुटिपूर्ण सिद्ध करना है। अतएव किसी भी निर्विशेष तर्कवादी प्रस्तुतीकरण को वेद-विरोधी समझना चाहिए। निर्विशेषवादियों का चिन्तन वेदों के सिद्धान्तों का पालन नहीं करता, अत: उनका निष्कर्ष वेदों के सिद्धान्तों के विरुद्ध समझना चाहिए। जिसका समर्थन वैदिक सिद्धान्तों से न होता हो, उसे काल्पनिक तथा यथार्थ प्रमाण से विहीन मानना चाहिए। अतएव वैदिक साहित्य की कोई भी निर्विशेष व्याख्या स्वीकार्य नहीं हो सकती।

‘‘यदि कोई अप्रामाणिक शास्त्र अथवा तथाकथित शास्त्र को स्वीकार करके वेदों के प्रमाणों को गलत साबित करना चाहे, तो उसके लिए परम सत्य के विषय में सही निष्कर्ष पर आना अत्यन्त कठिन होगा। दो परस्पर-विरोधी शास्त्रों में समन्वय लाने के लिए वेदों का सहारा लेना चाहिए, क्योंकि वेदों के सन्दर्भों को ही अन्तिम निर्णय माना जाता है। जब हम किसी विशेष शास्त्र का उल्लेख करें, तो उसे प्रामाणिक होना चाहिए और इस अधिकृतता के लिए उसे पूरी तरह से वैदिक निर्देशों के अनुरूप होना चाहिए। यदि कोई स्वनिर्मित वैकल्पिक मत प्रस्तुत करता है, तो वह मत स्वत: ही अर्थहीन सिद्ध होगा, क्योंकि कोई भी मत जो वैदिक प्रमाण को अर्थहीन सिद्ध करने का प्रयास करता है, वह तुरन्त स्वयं को अर्थहीन सिद्ध कर देता है। वेदों के अनुयायी गुरु-शिष्य परम्परा में मनु तथा पराशर को एकमत से प्रामाणिक स्वीकार करते हैं। किन्तु उनके कथन नास्तिक कपिल का समर्थन नहीं करते, क्योंकि वेदों में जिस कपिल का उल्लेख हुआ है, वे भिन्न कपिल हैं—कर्दम तथा देवहूति के पुत्र। नास्तिक कपिल तो अग्निवंशी है और बद्धजीवों में से एक है। किन्तु कर्दम मुनि के पुत्र कपिल को वासुदेव के अवतार के रूप में स्वीकार किया जाता है। पद्म पुराण में इसका साक्ष्य प्राप्त है कि पूर्ण पुरुषोत्तम भगवान् वासुदेव कपिल के रूप में अवतरित होते हैं और अपने आस्तिक सांख्य दर्शन के विस्तार द्वारा सारे देवताओं को तथा आसुरि नामक ब्राह्मण को शिक्षा देते हैं। नास्तिक कपिल के मत में वैदिक सिद्धान्तों के विरुद्ध कई कथन हैं। नास्तिक कपिल पूर्ण पुरुषोत्तम भगवान् को नहीं मानता। वह कहता है कि जीव स्वयं भगवान् है और उससे बढ़कर अन्य कोई नहीं है। उसके तथाकथित बद्ध और मुक्त जीवन विषयक विचार भौतिकतावादी हैं और वह सनातन काल की महत्ता को स्वीकार करने से मना करता है। ऐसे सारे कथन वेदान्त-सूत्र के नियमों के विरुद्ध हैं।’’


## Verse ad/6/16
आपने पुरुष——विश्वेर ‘निमित्त’-कारण ।
अद्वैत-रूपे ‘उपादान’ हन नारायण ॥१६॥
*आपने —निजी; पुरुष —भगवान् विष्णु; विश्वेर —अखिल भौतिक जगत्; निमित्त कारण —मूल कारण; अद्वैत-रूपे —अद्वैत के रूप में; उपादान —भौतिक कारण; हन —हो जाते हैं; नारायण —भगवान् नारायण।*


### अनुवाद
स्वयं भगवान् विष्णु भौतिक जगत् के निमित्त कारण हैं और श्री अद्वैत के रूप में नारायण उपादान या भौतिक कारण हैं।


## Verse ad/6/17
‘निमित्तांशे’ करे तेंहो मायाते ईक्षण ।
‘उपादान’ अद्वैत करेन ब्रह्माण्ड-सृजन ॥१७॥
*निमित्त-अंशे —मूल कारण के अंश में; करे —करते हैं; तेंहो —वे; मायाते —बाह्य शक्ति में; ईक्षण —दृष्टिपात; उपादान —भौतिक कारण; अद्वैत —अद्वैत आचार्य; करेन —करते हैं; ब्रह्माण्ड-सृजन —भौतिक जगत् का सृजन।*


### अनुवाद
भगवान् विष्णु अपने निमित्त अंश के रूप में भौतिक शक्ति के ऊपर दृष्टिपात करते हैं और श्री अद्वैत उपादान कारण के रूप में भौतिक जगत् की सृष्टि करते हैं।


## Verse ad/6/18
यद्यपि साङ्ख्य माने, ‘प्रधान’——कारण ।
जड़ हइते कभु नहे जगत्सृजन ॥१८॥
*यद्यपि —यद्यपि; साङ्ख्य —सांख्य दर्शन; माने —मानता है; प्रधान —तत्त्व, अवयव; कारण —कारण; जड़ हइते —जड़ से; कभु —कभी भी; नहे —नहीं है; जगत्-सृजन —भौतिक जगत् का सृजन।*


### अनुवाद
यद्यपि सांख्य दर्शन मानता है कि भौतिक अवयव ही कारण हैं, किन्तु जगत् की सृष्टि कभी भी मृत पदार्थ से नहीं होती।


## Verse ad/6/19
निज सृष्टि-शक्ति प्रभु सञ्चारे प्रधाने ।
ईश्वरेर शक्त्ये तबे हये त’ निर्माणे ॥१९॥
*निज —अपनी; सृष्टि-शक्ति —सृजन की शक्ति; प्रभु —भगवान्; सञ्चारे —संचार करते हैं; प्रधाने —तत्त्वों में; ईश्वरेर शक्त्ये —ईश्वर की शक्ति से; तबे —तब; हये —है; त’ —निश्चित रूप से; निर्माणे —सृष्टि का आरम्भ।*


### अनुवाद
भगवान् अपनी सृजन शक्ति द्वारा भौतिक अवयवों को संचारित करते हैं। इसके बाद भगवान् की शक्ति से सृष्टि-कार्य सम्पन्न होता है।


## Verse ad/6/20
अद्वैत-रूपे करे शक्ति-सञ्चारण ।
अतएव अद्वैत हयेन मुख्य कारण ॥२०॥
*अद्वैत-रूपे —अद्वैत आचार्य के रूप में; करे —करते हैं; शक्ति-सञ्चारण —शक्ति का संचार; अतएव —अतएव; अद्वैत —अद्वैत आचार्य; हयेन —हैं; मुख्य कारण —मूल कारण।*


### अनुवाद
अद्वैत के रूप में वे भौतिक अवयवों (उपादानों) में सृजन शक्ति का संचार करते हैं। अतएव अद्वैत ही सृष्टि के मूल कारण हैं।


## Verse ad/6/21
अद्वैत-आचार्य कोटि-ब्रह्माण्डेर कर्ता ।
आर एक एक मूर्त्ये ब्रह्माण्डेर भर्ता ॥२१॥
*अद्वैत-आचार्य —अद्वैत आचार्य; कोटि-ब्रह्माण्डेर कर्ता —करोड़ो ब्रह्माण्डों के स्रष्टा; आर —और; एक एक —प्रत्येक; मूर्त्ये —विस्तार से; ब्रह्माण्डेर भर्ता —ब्रह्माण्ड के पालक।*


### अनुवाद
श्री अद्वैत आचार्य कोटि-कोटि ब्रह्माण्डों के स्रष्टा हैं और अपने विस्तार (गर्भोदकशायी विष्णु) द्वारा वे प्रत्येक ब्रह्माण्ड का पालन करते हैं।


## Verse ad/6/22
सेइ नारायणेर मुख्य अङ्ग,——अद्वैत ।
‘अङ्ग’-शब्दे अंश करि’ कहे भागवत ॥२२॥
*सेइ —वे; नारायणेर —भगवान् नारायण के; मुख्य अङ्ग —मुख्य अंग; अद्वैत —अद्वैत आचार्य; अङ्ग-शब्दे —अङ्ग शब्द से; अंश करि’ —पूर्ण अंश मानकर; कहे —कहते हैं; भागवत —श्रीमद्भागवतम्।*


### अनुवाद
श्री अद्वैत नारायण के मुख्य अंग हैं। ‘श्रीमद्भागवत’ में ‘‘अंग’’ को ही भगवान् का ‘‘पूर्ण अंश’’ कहा गया है।


## Verse ad/6/23
नारायणस्त्वं न हि सर्व-देहिनाम्
आत्मास्यधीशाखिल-लोक-साक्षी ।
नारायणोऽङ्गं नर-भू-जलायनात्
तच्चापि सत्यं न तवैव माया ॥२३॥
*नारायण: —भगवान् नारायण; त्वम् —आप; न —नहीं; हि —निश्चित रूप से; सर्व —सब; देहिनाम् —देहधारियों के; आत्मा —परमात्मा; असि —आप हैं; अधीश —हे भगवान्; अखिल-लोक —सभी जगतों के; साक्षी —साक्षी; नारायण: —नारायण नाम से विख्यात; अङ्गम् —पूर्णांश; नर —नर के; भू —उत्पन्न हुए; जल —जल में; अयनात् —आश्रय-स्थान के कारण; तत् —वह; च —और; अपि —निश्चित रूप से; सत्यम् —परम सत्य; न —नहीं; तव —आपका; एव —बिल्कुल; माया —माया।*


### अनुवाद
‘‘हे समस्त प्रभुओं के प्रभु, आप समस्त सृष्टि को देखने वाले हैं। आप हर एक को प्राणों से प्रिय हैं। इसलिए क्या आप मेरे पिता नारायण नहीं हैं? ‘नारायण’ वे हैं, जिनका आवास नर (गर्भोदकशायी विष्णु) से उत्पन्न जल में है और वही नारायण आपके पूर्ण अंश हैं। आपके सारे पूर्ण अंश दिव्य हैं। वे परम पूर्ण हैं और माया द्वारा रचित नहीं हैं।’’


### तात्पर्य
यह श्लोक श्रीमद्भागवत (१०.१४.१४) से लिया गया है।


## Verse ad/6/24
ईश्वरेर ‘अङ्ग’ अंश——चिदानन्द-मय ।
मायार सम्बन्ध नाहि’ एइ श्लोके कय ॥२४॥
*ईश्वरेर —भगवान् का; अङ्ग —अंग; अंश —अंश; चित्-आनन्द-मय —सर्वथा आध्यात्मिक; मायार —भौतिक शक्ति का; सम्बन्ध —सम्बन्ध; नाहि’ —नहीं है; एइ श्लोके —यह श्लोक; कय —कहता है।*


### अनुवाद
यह श्लोक बतलाता है कि भगवान् के सारे अंग तथा पूर्ण अंश आध्यात्मिक हैं। उनका भौतिक शक्ति (माया) से कोई सम्बन्ध नहीं है।


## Verse ad/6/25
‘अंश’ ना कहिया, केने कह ताँरे ‘अङ्ग’ ।
‘अंश’ हैते ‘अङ्ग,’ याते हय अन्तरङ्ग ॥२५॥
*अंश —अंश; ना कहिया —नहीं कहते; केने —क्यों; कह —आप कहते हैं; ताँरे —उनको; अङ्ग —अंग; अंश हैते —अंश की अपेक्षा; अङ्ग —अंग; याते —क्योंकि; हय —है; अन्तरङ्ग —अधिक।*


### अनुवाद
तब श्री अद्वैत को अंश न कहकर अंग क्यों कहा गया? इसका कारण है कि ‘‘अंग’’ अधिक घनिष्ठता का सूचक है।


## Verse ad/6/26
महा-विष्णुर अंश——अद्वैत गुण-धाम ।
ईश्वरे अभेद, तेञि ‘अद्वैत’ पूर्ण नाम ॥२६॥
*महा-विष्णुर —भगवान् महाविष्णु के; अंश —अंश; अद्वैत —अद्वैत आचार्य; गुण-धाम —सभी गुणों के आगार; ईश्वरे —भगवान् से; अभेद —अभिन्न; तेञि —अतएव; अद्वैत —अभिन्न; पूर्ण नाम —पूर्ण नाम।*


### अनुवाद
समस्त सद्-गुणों के आगार श्री अद्वैत महाविष्णु के प्रमुख अंग हैं। उनका पूरा नाम अद्वैत है, क्योंकि वे सभी प्रकार से उन भगवान् से अभिन्न हैं।


## Verse ad/6/27
पूर्वे यैछे कैल सर्व-विश्वेर सृजन ।
अवतरि’ कैल एबे भक्ति-प्रवर्तन ॥२७॥
*पूर्वे —पहले; यैछे —जैसे; कैल —किया; सर्व —सभी; विश्वेर —ब्रह्माण्डों का; सृजन —सृजन; अवतरि’ —अवतरित होकर; कैल —किया; एबे —अब; भक्ति-प्रवर्तन —भक्ति सम्प्रदाय का उद्घाटन।*


### अनुवाद
जिस तरह पूर्वकाल में उन्होंने ब्रह्माण्डों की रचना की थी, उसी तरह अब वे भक्ति-पथ का सूत्रपात करने के लिए अवतरित हुए हैं।


## Verse ad/6/28
जीव निस्तारिल कृष्ण-भक्ति करि’ दान ।
गीता-भागवते कैल भक्तिर व्याख्यान ॥२८॥
*जीव —जीव; निस्तारिल —उद्धार किया; कृष्ण-भक्ति —कृष्ण भक्ति; करि’ —करके; दान —दान; गीता-भागवते —भगवद्गीता और श्रीमद्भागवत में; कैल —किया; भक्तिर व्याख्यान —भक्ति का वर्णन।*


### अनुवाद
उन्होंने सारे जीवों को कृष्ण-भक्ति का उपहार देकर उनका उद्धार किया। उन्होंने भक्ति के प्रकाश में ‘भगवद्गीता’ तथा ‘श्रीमद्भागवत’ की व्याख्या की।


### तात्पर्य
यद्यपि श्री अद्वैत प्रभु विष्णु के अवतार हैं, लेकिन बद्धजीवों के कल्याण हेतु उन्होंने अपने आपको पूर्ण पुरुषोत्तम भगवान् के सेवक के रूप में प्रकट किया और अपने सारे कार्यों में उन्होंने अपने आपको सनातन सेवक के रूप में प्रदर्शित किया। श्री चैतन्य महाप्रभु तथा श्री नित्यानन्द प्रभु ने भी यही सिद्धान्त प्रकट किया, यद्यपि वे भी विष्णु-तत्त्व हैं। यदि श्री चैतन्य महाप्रभु, श्री नित्यानन्द तथा श्री अद्वैत प्रभु ने इस भौतिक जगत् में अपनी सर्वशक्तिमान विष्णु-शक्तियों को प्रकट किया होता, तो लोग कहीं अधिक बड़े निर्विशेषवादी, अद्वैतवादी तथा आत्मपूजक बन गये होते, जैसे कि वे इस युग के दुष्प्रभाव के कारण बन चुके हैं। इसीलिए भगवान् तथा उनके विभिन्न अवतारों एवं रूपों ने बद्धजीवों को भक्ति की दिव्य अवस्था तक पहुँचाने हेतु उपदेश देने के लिए भक्तों की भूमिका ग्रहण की। अद्वैत आचार्य विशेष रूप से बद्धजीवों को भक्ति की शिक्षा देना चाहते थे। आचार्य शब्द का अर्थ है ‘‘शिक्षक’’। ऐसे शिक्षक का विशिष्ट कार्य है लोगों को कृष्णभावनाभावित बनाना। अद्वैत आचार्य के पदचिह्नों पर चलने वाले प्रामाणिक शिक्षक के लिए सारे विश्व में कृष्णभावनामृत के सिद्धान्तों का प्रसार करने के अतिरिक्त कोई अन्य कार्य नहीं है। आचार्य की वास्तविक योग्यता यही है कि वह अपने आपको भगवान् के दास के रूप में प्रस्तुत करे। ऐसे प्रामाणिक आचार्य उन नास्तिक व्यक्तियों के आसुरी कार्यों का समर्थन कभी नहीं कर सकते, जो अपने आपको ईश्वर कहते हैं। आचार्य का प्रमुख कार्य यह है कि वह निर्दोष जनता के समक्ष अपने आपको ईश्वर कहलाने वाले ऐसे वञ्चकों का विरोध करे।


## Verse ad/6/29
भक्ति-उपदेश विनु ताँर नाहि कार्य ।
अतएव नाम हैल ‘अद्वैत आचार्य’ ॥२९॥
*भक्ति-उपदेश —भक्ति का उपदेश; विनु —बिना; ताँर —उनका; नाहि —नहीं है; कार्य —कार्य; अतएव —अतएव; नाम —नाम; हैल —हो गया; अद्वैत आचार्य —सर्वोपरि आचार्य अद्वैत प्रभु।*


### अनुवाद
उनके पास भक्ति की शिक्षा देने के अतिरिक्त अन्य कोई कार्य नहीं है, अतएव उनका नाम अद्वैत आचार्य है।


## Verse ad/6/30
वैष्णवेर गुरु तेंहो जगतेर आर्य ।
दुइ-नाम-मिलने हैल ‘अद्वैत-आचार्य’ ॥३०॥
*वैष्णवेर —भक्तों के; गुरु —गुरु; तेंहो —वे; जगतेर आर्य —जगत् के सर्व सम्मानित व्यक्ति; दुइ-नाम-मिलने —दो नामों को मिलाने से; हैल —हुआ; अद्वैत-आचार्य —अद्वैत आचार्य नाम।*


### अनुवाद
वे समस्त भक्तों के गुरु हैं और संसार के सबसे आदरणीय व्यक्ति हैं। इन दोनों नामों के योग से उनका नाम अद्वैत आचार्य है।


### तात्पर्य
श्री अद्वैत आचार्य वैष्णवों के आदि गुरु हैं और वे सभी वैष्णवों द्वारा पूज्य हैं। वैष्णवों को अद्वैत आचार्य के चरणचिह्नों पर चलना चाहिए, क्योंकि ऐसा करने से ही मनुष्य भगवान् की भक्तिमय सेवा में लग सकता है।


## Verse ad/6/31
कमल-नयनेर तेंहो, याते ‘अङ्ग’ ‘अंश’ ।
‘कमलाक्ष’ करि धरे नाम अवतंस ॥३१॥
*कमल-नयनेर —कमलनयन के; तेंहो —वे; याते —चूँकि; अङ्ग —अंग; अंश —भाग; कमल-अक्ष —कमलनयन; करि’ —वह मानकर; धरे —धारण करते हैं; नाम —नाम; अवतंस —आंशिक विस्तार।*


### अनुवाद
चूँकि वे कमलनयन परमेश्वर के अंग या अंश हैं, इसलिए उनका नाम कमलाक्ष भी है।


## Verse ad/6/32
ईश्वर-सारूप्य पाय पारिषद-गण ।
चतुर्भुज, पीत-वास, यैछे नारायण ॥३२॥
*ईश्वर-सारूप्य —ईश्वर के स्वरूप जैसा; पाय —पाते हैं; पारिषद-गण —पार्षद गण; चतुर्-भुज —चतुर्भुज; पीत-वास —पीताम्बर; यैछे —जैसे; नारायण —भगवान् नारायण।*


### अनुवाद
उनके पार्षदों के शारीरिक रूप भी भगवान् जैसे होते हैं। उन सबके चार हाथ होते हैं और वे नारायण की तरह पीताम्बर धारण करते हैं।


## Verse ad/6/33
अद्वैत-आचार्य——ईश्वरेर अंश-वर्य ।
ताँर तत्त्व-नाम-गुण, सकलि आश्चर्य ॥३३॥
*अद्वैत-आचार्य —प्रभु अद्वैत आचार्य; ईश्वरेर —भगवान् के; अंश-वर्य —प्रमुख अंश; ताँर —उनका; तत्त्व —तत्त्व; नाम —नाम; गुण —गुण; सकलि —सब; आश्चर्य —आश्चर्यजनक।*


### अनुवाद
श्री अद्वैत आचार्य परमेश्वर के प्रमुख अंग हैं। उनके तत्त्व, नाम तथा गुण—सभी अद्भुत हैं।


## Verse ad/6/34
याँहार तुलसी-जले, याँहार हुङ्कारे ।
स्व-गण सहिते चैतन्येर अवतारे ॥३४॥
*याँहार —जिनके; तुलसी-जले —तुलसी दल और गंगाजल से; याँहार —उनको; हुङ्कारे —ऊँचे स्वर में; स्व-गण —उनके निजी पार्षदों; सहिते —के सहित; चैतन्येर —श्री चैतन्य महाप्रभु के; अवतारे —अवतार में।*


### अनुवाद
उन्होंने कृष्ण की पूजा तुलसीदल तथा गंगाजल से की और उच्च स्वर से उन्हें पुकारा। इस तरह श्री चैतन्य महाप्रभु अपने निजी पार्षदों सहित पृथ्वी पर अवतरित हुए।


## Verse ad/6/35
याँर द्वारा कैल प्रभु कीर्तन प्रचार ।
याँर द्वारा कैल प्रभु जगत्निस्तार ॥३५॥
*याँर द्वारा —जिनके द्वारा; कैल —किया; प्रभु —श्री चैतन्य महाप्रभु; कीर्तन प्रचार —संकीर्तन आन्दोलन का प्रचार; याँर द्वारा —जिनके द्वारा; कैल —किया; प्रभु —श्री चैतन्य महाप्रभु; जगत् निस्तार —सारे संसार का उद्धार।*


### अनुवाद
उन्हीं (अद्वैत आचार्य) के द्वारा श्री चैतन्य महाप्रभु ने संकीर्तन आन्दोलन का प्रसार किया और उन्हीं के द्वारा उन्होंने संसार का उद्धार किया।


## Verse ad/6/36
आचार्य गोसाञिर गुण-महिमा अपार ।
जीव-कीट कोथाय पाइबेक तार पार ॥३६॥
*आचार्य गोसाञिर —अद्वैत आचार्य के; गुण-महिमा —गुणों की महिमा; अपार —अपार; जीव-कीट —कीट के समान जीव; कोथाय —कहाँ; पाइबेक —पाएगा; तार —उसका; पार —पार।*


### अनुवाद
अद्वैत आचार्य की महिमा तथा उनके गुण असीम हैं। तो फिर क्षुद्र जीव उनका पार कैसे पा सकते हैं?


## Verse ad/6/37
आचार्य गोसाञि चैतन्येर मुख्य अङ्ग ।
आर एक अङ्ग ताँर प्रभु नित्यानन्द ॥३७॥
*आचार्य गोसाञि —अद्वैत आचार्य; चैतन्येर —श्री चैतन्य महाप्रभु के; मुख्य —मुख्य; अङ्ग —अंग; आर —अन्य; एक —एक; अङ्ग —अंग; ताँर —भगवान् चैतन्य महाप्रभु का; प्रभु नित्यानन्द —प्रभु नित्यानन्द।*


### अनुवाद
श्री अद्वैत आचार्य श्री चैतन्य महाप्रभु के मुख्य अंग हैं। उनके दूसरे अंग नित्यानन्द प्रभु हैं।


## Verse ad/6/38
प्रभुर उपाङ्ग——श्रीवासादि भक्त-गण ।
हस्त-मुख-नेत्र-अङ्ग चक्राद्यस्त्र-सम ॥३८॥
*प्रभुर उपाङ्ग —चैतन्य महाप्रभु के लघु अंग; श्रीवास-आदि —श्रीवास आदि; भक्त-गण —भक्तगण; हस्त —हाथ; मुख —मुख; नेत्र —नेत्र; अङ्ग —शरीर के अंग; चक्र-आदि —चक्र आदि; अस्त्र —अस्त्र; सम —समान।*


### अनुवाद
श्रीवास आदि भक्तगण उनके लघु अंग हैं। वे उनके हाथ, मुँह, आँखें तथा चक्र एवं अन्य अस्त्रों की तरह हैं।


## Verse ad/6/39
ए-सब लइया चैतन्य-प्रभुर विहार ।
ए-सब लइया करेन वाञ्छित प्रचार ॥३९॥
*ए-सब —ये सब; लइया —लेकर; चैतन्य-प्रभुर —श्री चैतन्य महाप्रभु की; विहार —लीलाएँ; ए-सब —वे सब; लइया —लेकर; करेन —करते हैं; वाञ्छित प्रचार —अपने उद्देश्य का प्रचार।*


### अनुवाद
श्री चैतन्य महाप्रभु ने इन सबके साथ अपनी लीलाएँ कीं और उनको साथ लेकर उन्होंने अपने वांछित उद्देश्य का प्रचार किया।


## Verse ad/6/40
माधवेन्द्र-पुरीर इँहो शिष्य, एइ ज्ञाने ।
आचार्य-गोसाञिरे प्रभु गुरु करि’ माने ॥४०॥
*माधवेन्द्र-पुरीर —माधवेन्द्र पुरी के; इँहो —अद्वैत आचार्य; शिष्य —शिष्य; एइ ज्ञाने —इस विचार से; आचार्य-गोसाञिरे —अद्वैत आचार्य को; प्रभु —श्री चैतन्य महाप्रभु; गुरु —आध्यात्मिक गुरु; करि’ —मानकर; माने —उनकी आज्ञा का पालन करते हैं।*


### अनुवाद
चैतन्य महाप्रभु यह सोचकर कि ‘‘वे (श्री अद्वैत आचार्य) श्री माधवेन्द्र पुरी के शिष्य हैं,’’ उन्हें अपने गुरु के समान आदर देते हुए उनकी आज्ञा का पालन करते हैं।


### तात्पर्य
श्री माधवेन्द्र पुरी मध्वाचार्य की गुरु-शिष्य परम्परा के आचार्यों में से एक हैं। माधवेन्द्र पुरी के दो प्रमुख शिष्य थे—ईश्वर पुरी और अद्वैत प्रभु। अतएव गौड़ीय वैष्णव सम्प्रदाय मध्वाचार्य की गुरु-शिष्य परम्परा में है। इस तथ्य को गौर-गणोद्देश दीपिका तथा प्रमेय रत्नावली जैसे प्रामाणिक ग्रंथों द्वारा तथा गोपाल गुरु गोस्वामी द्वारा स्वीकार किया गया है। गौर-गणोद्देश दीपिका (२२)में गौड़ीय वैष्णवों की गुरु-शिष्य परम्परा का निम्नलिखित विवरण स्पष्ट दिया हुआ है, ‘‘ब्रह्माजी वैकुण्ठपति विष्णु के प्रत्यक्ष शिष्य हैं। उनके शिष्य नारद हैं, नारद के शिष्य व्यास हैं और व्यास के शिष्य हैं शुकदेव गोस्वामी तथा मध्वाचार्य। पद्मनाभ आचार्य मध्वाचार्य के शिष्य हैं और नरहरि पद्मनाभ आचार्य के शिष्य हैं। माधव नरहरि के शिष्य हैं, अक्षोभ्य माधव के शिष्य हैं और जयतीर्थ अक्षोभ्य के शिष्य हैं। जयतीर्थ के शिष्य ज्ञानसिन्धु हैं और इनके शिष्य हैं महानिधि। महानिधि के शिष्य विद्यानिधि है और इनके शिष्य हैं राजेन्द्र। राजेन्द्र के शिष्य हैं जयधर्म और इनके शिष्य हैं पुरुषोत्तम। इनके शिष्य व्यासतीर्थ और इनके शिष्य लक्ष्मीपति हुए, जिनके शिष्य हैं माधवेन्द्र पुरी।’’


## Verse ad/6/41
लौकिक-लीलाते धर्म-मर्यादा-रक्षण ।
स्तुति-भक्त्ये करेन ताँर चरण वन्दन ॥४१॥
*लौकिक —लौकिक, लोकप्रिय; लीलाते —लीलाओं में; धर्म-मर्यादा —धर्म मर्यादा; रक्षण —पालन; स्तुति —स्तुति; भक्त्ये —भक्ति से; करेन —वे करते हैं; ताँर —अद्वैत आचार्य के; चरण —चरणकमल; वन्दन —वन्दना।*


### अनुवाद
धर्म के सिद्धान्तों की मर्यादा बनाये रखने के लिए श्री चैतन्य महाप्रभु स्तुति तथा भक्ति के साथ श्री अद्वैत आचार्य के चरणकमलों की वन्दना करते हैं।


## Verse ad/6/42
चैतन्य-गोसाञिके आचार्य करे ‘प्रभु’-ज्ञान ।
आपनाके करेन ताँर ‘दास’-अभिमान ॥४२॥
*चैतन्य-गोसाञिके —श्री चैतन्य महाप्रभु को; आचार्य —अद्वैत आचार्य; करे —करते हैं; प्रभु-ज्ञान —अपने स्वामी जानकर; आपनाके —स्वयं को; करेन —करते हैं; ताँर —श्री चैतन्य महाप्रभु के; दास —दास के तौर पर; अभिमान —विचार।*


### अनुवाद
किन्तु श्री अद्वैत आचार्य श्री चैतन्य महाप्रभु को अपना स्वामी मानते हैं और अपने आपको चैतन्य महाप्रभु का दास मानते हैं।


### तात्पर्य
रूप गोस्वामी ने भक्तिरसामृत सिन्धु (१.१.३८) में भक्ति के अद्वितीय गुण की व्याख्या इस प्रकार की है:

‘‘निर्विशेष ब्रह्म के साक्षात्कार से प्राप्त होने वाले दिव्य आनन्द को यदि करोड़ गुना कर दिया जाए, तो भी वह भक्ति के सागर के एक परमाणु की भी तुलना नहीं कर सकता।’’ इसी प्रकार भावार्थ दीपिका में कहा गया है:

‘‘जो लोग पूर्ण पुरुषोत्तम भगवान् की दिव्य कथाओं में आनन्द लेते हैं, उनके लिए भगवान् की दिव्य लीलाओं के श्रवण से प्राप्त होने वाले सुख के आगे धर्म, अर्थ, काम तथा मोक्ष—इन चारों का सुख एक तिनके के समान है।’’ जो लोग भौतिक भोग से छूटकर कृष्ण के चरणकमलों की दिव्य सेवा में लगे रहते हैं, उन्हें निर्विशेष अद्वैतवाद की कथाओं के प्रति कोई आकर्षण नहीं रहता। पद्म पुराण में कार्तिक मास के माहात्म्य में कहा गया है, जो कि भक्तगण प्रार्थना करते हैं:

‘‘हे प्रभु, आपके वृन्दावन की बाल-लीलाओं का निरन्तर स्मरण हमारे लिए निर्विशेष ब्रह्म में समा जाने की आकांक्षा से श्रेयस्कर है। आपने अपनी बाल-लीलाओं के समय कुवेर के दो पुत्रों को मोक्ष प्रदान किया और उन्हें अपना महान् भक्त बना दिया। इसी तरह, मेरी इच्छा है कि आप मोक्ष प्रदान करने के स्थान पर मुझे अपनी ऐसी ही भक्ति प्रदान करें।’’ हयशीर्षीयश्रीनारायणव्यूहस्तव में नारायण-स्तोत्र नामक अध्याय में कहा गया है:

‘‘हे प्रभु, मैं न तो धार्मिक बनना चाहता हूँ, न आर्थिक विकास या इन्द्रियतृप्ति का स्वामी बनना चाहता हूँ, न ही मैं मुक्ति चाहता हूँ। हे परम वरदायक, यद्यपि मैं आपसे इन सबको प्राप्त कर सकता हूँ, किन्तु मैं इनकी याचना नहीं करता। मैं तो इतनी ही प्रार्थना करता हूँ कि मैं दास के रूप में आपके चरणकमलों में सदैव लगा रहूँ।’’ यद्यपि नृसिंहदेव ने प्रह्लाद महाराज को सभी प्रकार के वर प्रदान किए थे, किन्तु प्रह्लाद महाराज ने इनमें से किसी को भी स्वीकार नहीं किया, क्योंकि वे केवल भगवान् के चरणकमलों की सेवा में लगे रहना चाहते थे। इसी प्रकार शुद्ध भक्त चाहता है कि उसे प्रह्लाद महाराज की तरह भक्ति का ही वरदान प्राप्त हो। भक्तगण हनुमान का भी आदर करते हैं, क्योंकि वे सदा के लिए भगवान् राम के दास बने रहे। महान् भक्त हनुमान ने प्रार्थना का:

‘‘मैं न तो मुक्ति चाहता हूँ, न ब्रह्मतेज में समा जाना, क्योंकि इनमें भगवान् का दास होने की धारणा पूर्णतया समाप्त हो जाती है।’’ इसी प्रकार नारद पञ्चरात्र में कहा गया है:

‘‘मैं धर्म, अर्थ, काम, मोक्ष—इन चारों में से कुछ भी नहीं चाहता। मैं तो दास के रूप में भगवान् के चरणों में लगा रहना चाहता हूँ।’’ राजा कुलशेखर अपनी सुप्रसिद्ध पुस्तक मुकुन्दमाला स्तोत्र में प्रार्थना करते हैं:

‘‘हे प्रभु, मैं न तो इस भौतिक बन्धन से मुक्त होने के लिए आपकी पूजा करता हूँ, न अपने आपको भौतिक स्थिति की नारकीय दशा से बचाना चाहता हूँ, न ही सुन्दर उद्यान में सुन्दर पत्नी के साथ भोग करने के लिए प्रार्थना करता हूँ। मेरी एकमात्र इच्छा यही है कि मैं आपकी सेवा के पूर्ण उल्लास से सदैव परिपूरित रहूँ।’’ (मुकुन्दमाला स्तोत्र ४) श्रीमद्भागवत के तीसरे तथा चौथे स्कंधों में भी ऐसे अनेक उदाहरण प्राप्त हैं, जिनमें भक्त भगवान् से यही प्रार्थना करते हैं कि वे उनकी सेवा में लगे रहें (भागवत ३.४.१५, ३.२५.३४, ३.२५.३६, ४.८.२२, ४.९.१० तथा ४.२०.२४)।


## Verse ad/6/43
सेइ अभिमान-सुखे आपना पासरे ।
‘कृष्ण-दास’ हओ——जीवे उपदेश करे ॥४३॥
*सेइ —वह; अभिमान-सुखे —उस विचार की प्रसन्नता में; आपना —स्वयं; पासरे —वे भूल जाते हैं; कृष्ण-दास हओ —आप भगवान् कृष्ण के दास हैं; जीवे —जीव; उपदेश करे —वे उपदेश करते हैं।*


### अनुवाद
वे उसी भाव के हर्ष में अपने आपको भूल जाते हैं और सभी जीवों को शिक्षा देते हैं कि, ‘‘तुम सभी लोग श्री चैतन्य महाप्रभु के दास हो।’’


### तात्पर्य
पूर्ण पुरुषोत्तम भगवान् की दिव्य भक्ति इतनी उल्लासमयी होती है कि स्वयं भगवान् भी भक्त की भूमिका ग्रहण करते हैं। अपनी सर्वश्रेष्ठता को भूलकर वे सारे संसार को शिक्षा देते हैं कि पूर्ण पुरुषोत्तम भगवान् की सेवा किस तरह की जाये।


## Verse ad/6/44
कृष्ण-दास-अभिमाने ये आनन्द-सिन्धु ।
कोटी-ब्रह्म-सुख नहे तार एक बिन्दु ॥४४॥
*कृष्ण-दास-अभिमाने —कृष्ण के दास होने के विचार से; ये —वे; आनन्द-सिन्धु —दिव्य आनन्द के सागर; कोटी-ब्रह्म-सुख —परम के साथ एक हो जाने के दिव्य आनन्द का करोड़ गुना; नहे —नहीं; तार —दिव्य आनन्द का सागर; एक —एक; बिन्दु —बिन्दु।*


### अनुवाद
श्रीकृष्ण के प्रति दास्य भाव आत्मा में ऐसा आनन्द-सागर उत्पन्न कर देता है कि यदि ब्रह्म से एकाकार होने के सुख को एक करोड़ गुना कर दिया जाये, तो भी वह इसकी एक बूँद की समानता नहीं कर सकता।


## Verse ad/6/45
मुञि ये चैतन्य-दास आर नित्यानन्द ।
दास-भाव-सम नहे अन्यत्र आनन्द ॥४५॥
*मुञि —मैं; ये —वह; चैतन्य-दास —भगवान् चैतन्य के दास; आर —और; नित्यानन्द —भगवान् नित्यानन्द के; दास-भाव —दास भाव; सम —के समान; नहे —नहीं; अन्यत्र —और कहीं नहीं; आनन्द —दिव्य आनन्द।*


### अनुवाद
वे कहते हैं, ‘‘श्री नित्यानन्द और मैं श्री चैतन्य महाप्रभु के सेवक हैं।’’ अन्यत्र कहीं भी ऐसा सुख नहीं है, जैसा इस सेवा-भाव में मिलता है।


## Verse ad/6/46
परम-प्रेयसी लक्ष्मी हृदये वसति ।
तेंहो दास्य-सुख मागे करिया मिनति ॥४६॥
*परम-प्रेयसी —परम प्रिय प्रेमिका; लक्ष्मी —लक्ष्मीदेवी; हृदये —वक्ष स्थल पर; वसति —निवास करती हैं; तेंहो —वे; दास्य-सुख —दासी होने का सुख; मागे —मांगती हैं; करिया —करके; मिनति —प्रार्थना।*


### अनुवाद
यद्यपि भगवान् के वक्षस्थल पर उनकी परम प्रेयसी लक्ष्मीदेवी निवास करती हैं, किन्तु फिर भी उनकी यही याचना रहती है कि उन्हें उनके चरणों की सेवा का आनन्द प्राप्त होता रहे।


## Verse ad/6/47
दास्य-भावे आनन्दित पारिषद-गण ।
विधि, भव, नारद आर शुक, सनातन ॥४७॥
*दास्य-भावे —दास्य भाव में; आनन्दित —अत्यन्त हृर्षित होकर; पारिषद-गण —सभी पार्षद; विधि —ब्रह्माजी; भव —शिवजी; नारद —महामुनि नारद; आर —एवं; शुक —शुकदेव गोस्वामी; सनातन —सनातन कुमार।*


### अनुवाद
भगवान् कृष्ण के सारे पार्षद (संगी), यथा ब्रह्मा, शिव, नारद, शुक तथा सनातन कुमार दास्यभाव में अत्यधिक प्रसन्न रहते हैं।


## Verse ad/6/48
नित्यानन्द अवधूत सबाते आगल ।
चैतन्येर दास्य-प्रेमे हइला पागल ॥४८॥
*नित्यानन्द अवधूत —सन्त प्रभु नित्यानन्द; सबाते —सब में; आगल —अग्रणी; चैतन्येर दास्य-प्रेमे —श्री चैतन्य महाप्रभु के दास होने के दिव्य भावपूर्ण प्रेम में; हइला पागल —पागल हो गये, उन्मत्त हो गये।*


### अनुवाद
विचरण करने वाले अवधूत साधु श्री नित्यानन्द भगवान् चैतन्य के समस्त पार्षदों में अग्रणी हैं। वे भगवान् चैतन्य की सेवा के आनन्द में पागल हो गये।


## Verse ad/6/49-50
श्रीवास, हरिदास, रामदास, गदाधर ।
मुरारि, मुकुन्द, चन्द्रशेखर, वक्रेश्वर ॥४९॥
ए-सब पण्डित-लोक परम-महत्त्व ।
चैतन्येर दास्ये सबाय करये उन्मत्त ॥५०॥
*श्रीवास —श्रीवास ठाकुर; हरिदास —हरिदास ठाकुर; रामदास —रामदास; गदाधर —गदाधर; मुरारि —मुरारि; मुकुन्द —मुकुन्द; चन्द्रशेखर —चन्द्रशेखर; वक्रेश्वर —वक्रेश्वर; ए-सब —वे सब; पण्डित-लोक —अत्यन्त विद्वान; परम-महत्त्व —अत्यन्त यशस्वी; चैतन्येर —चैतन्य महाप्रभु के; दास्ये —दास्य भाव; सबाय —वे सभी; करये उन्मत्त —उन्मत्त करते हैं।*


### अनुवाद
श्रीवास, हरिदास, रामदास, गदाधर, मुरारि, मुकुन्द, चन्द्रशेखर तथा वक्रेश्वर सभी अत्यन्त यशस्वी हैं और महान् पण्डित हैं, किन्तु भगवान् चैतन्य के प्रति दास्यभाव उन्हें उन्मत्त बनाये रखता है।


## Verse ad/6/51
एइ मत गाय, नाचे, करे अट्टहास ।
लोके उपदेशे,——‘हओ चैतन्येर दास’ ॥५१॥
*एइ मत —इस प्रकार; गाय —गाते हैं, कीर्तन करते हैं; नाचे —नृत्य करते हैं; करे —करते हैं; अट्ट-हास —उन्मत्त होकर हँसते हैं; लोके —सामान्य लोगों को; उपदेशे —उपदेश देते हैं; हओ —हो जाते हैं; चैतन्येर दास —श्री चैतन्य महाप्रभु के दास।*


### अनुवाद
इस तरह वे सभी पागलों की तरह नाचते, गाते और हँसते हैं तथा सभी को यही उपदेश देते हैं, ‘‘श्री चैतन्य महाप्रभु के प्रेमी दास बनो।’’


## Verse ad/6/52
चैतन्य-गोसाञि मोरे करे गुरु ज्ञान ।
तथापिह मोर हय दास-अभिमान ॥५२॥
*चैतन्य-गोसाञि —चैतन्य महाप्रभु; मोरे —मुझे; करे —करते हैं; गुरु-ज्ञान —अपना आध्यात्मिक गुरु समझते हैं; तथापिह —तथापि; मोर —मेरा; हय —है; दास-अभिमान —उनका दास होने का विचार।*


### अनुवाद
श्री अद्वैत आचार्य सोचते हैं, ‘‘चैतन्य महाप्रभु मुझे अपना गुरु मानते हैं, तो भी मैं अपने आपको उनका दास मात्र अनुभव करता हूँ।’’


## Verse ad/6/53
कृष्ण-प्रेमेर एइ एक अपूर्व प्रभाव ।
गुरु-सम-लघुके कराय दास्य-भाव ॥५३॥
*कृष्ण-प्रेमेर —कृष्ण-प्रेम का; एइ —यह; एक —एक; अपूर्व प्रभाव —अपूर्व प्रभाव; गुरु —गुरु के पद पर होने वालों को; सम —समान स्तर पर; लघुके —कनिष्ठ लोगों को; कराय —बनाता है; दास्य-भाव —दासता का भाव।*


### अनुवाद
कृष्ण-प्रेम का यही एक अपूर्व प्रभाव है कि यह गुरुजनों, समवयस्कों तथा कनिष्ठजनों को भगवान् कृष्ण के प्रति सेवा भाव से प्रेरित करता है।


### तात्पर्य
भक्ति के दो प्रकार हैं— पाञ्चरात्रिक विधि तथा भागवत की दिव्य प्रेममयी सेवा की विधि। जो लोग पाञ्चरात्रिक विधान में लगे रहते हैं, उनका भगवत्प्रेम ऐश्वर्य तथा आदर के स्तर पर आधारित रहता है, किन्तु राधा तथा कृष्ण की पूजा नितान्त दिव्य प्रेम के स्तर पर होती है। यहाँ तक कि कृष्ण के वरिष्ठ जन की भूमिका निभाने वाले तक भगवान् कृष्ण की दिव्य प्रेममयी सेवा करने का अवसर प्राप्त करते हैं। ऐसे भक्तों का दास्य भाव समझ पाना कठिन है, जो भगवान् के गुरुजन की भूमिका ग्रहण करते हैं, किन्तु भगवान् कृष्ण के प्रति विशिष्ट सेवा की पराकाष्ठा के प्रसंग में उसे भलीभाँति समझा जा सकता है। इसका जीवन्त उदाहरण है कृष्ण के प्रति माता यशोदा की सेवा, जो अति विशिष्ट है। भगवान् अपने नारायण रूप में केवल उन्हीं पार्षदों की सेवाएँ स्वीकार कर सकते हैं, जो उन्हीं के समान या उनसे कम भूमिका निभाते हैं; किन्तु अपने कृष्ण रूप में वे अपने पिता, शिक्षक तथा अन्य गुरुजनों की तथा उसके साथ ही अपने समकक्ष वालों एवं अपने आश्रितों की भी सेवाएँ ग्रहण करते हैं। यह अत्यन्त आश्चर्यजनक है।


## Verse ad/6/54
इहार प्रमाण शुन——शास्त्रेर व्याख्यान ।
महदनुभव याते सुदृढ़ प्रमाण ॥५४॥
*इहार —इसका; प्रमाण —प्रमाण; शुन —कृपया सुनो; शास्त्रेर व्याख्यान —प्रामाणिक शास्त्रों में वर्णन; महत्-अनुभव —महात्माओं का अनुभव; याते —जिससे; सुदृढ़ —सुदृढ़; प्रमाण —प्रमाण।*


### अनुवाद
इसके प्रमाण के लिए प्रामाणिक शास्त्रों में वर्णित उदाहरणों का श्रवण करें, जिनकी पुष्टि महात्माओं की अनुभूति द्वारा भी होती है।


## Verse ad/6/55-56
अन्येर का कथा, व्रजे नन्द महाशय ।
तार सम ‘गुरु’ कृष्णेर आर केह नय ॥५५॥
शुद्ध-वात्सल्ये ईश्वर-ज्ञान नाहि तार ।
ताहाकेइ प्रेमे कराय दास्य-अनुकार ॥५६॥
*अन्येर —अन्यों का; का —क्या; कथा —कहा जाये; व्रजे —वृन्दावन में; नन्द महाशय —नन्द महाराज; तार सम —उनकी तरह; गुरु —ज्येष्ठ, अग्रज; कृष्णेर —भगवान् कृष्ण का; आर —अन्य; केह —कोई भी; नय —नहीं; शुद्ध-वात्सल्ये —दिव्य पितृ-प्रेम में; ईश्वर-ज्ञान —भगवान् का; नाहि —नहीं; तार —उसका; ताहाकेइ —उसको; प्रेमे —प्रेम; कराय —बनाता है; दास्य-अनुकार —दास होने का भाव।*


### अनुवाद
व्रज में कृष्ण के लिए नन्द महाराज से बढ़कर कोई अधिक पूज्य गुरुजन नहीं है, क्योंकि अपने दिव्य पितृप्रेम के कारण उन्हें इसका ज्ञान ही नहीं है कि उनके पुत्र पूर्ण पुरुषोत्तम भगवान् हैं। फिर भी यह प्रेम उन्हें अपने आपको कृष्ण का दास होने का अनुभव कराता है; औरों का तो क्या कहना?


## Verse ad/6/57
तेंहो रति-मति मागे कृष्णेर चरणे ।
ताहार श्री-मुख-वाणी ताहाते प्रमाणे ॥५७॥
*तेंहो —वे भी; रति-मति —प्रेम तथा आकर्षण; मागे —माँगते हैं; कृष्णेर चरणे —कृष्ण के चरणकमलों में; ताहार —उनका; श्री-मुख-वाणी —उनके मुख से निकले शब्द; ताहाते —उसमें; प्रमाणे —प्रमाण।*


### अनुवाद
वे भी भगवान् कृष्ण के चरणकमलों में अनुरक्ति और भक्ति के लिए प्रार्थना करते हैं, जैसाकि स्वयं उनके मुख से निकले शब्द इसके साक्षी हैं।


## Verse ad/6/58-59
शुन उद्धव, सत्य, कृष्ण——आमार तनय ।
तेंहो ईश्वर——हेन यदि तोमार मने लय ॥५८॥
तथापि ताँहाते रहु मोर मनो-वृत्ति ।
तोमार ईश्वर-कृष्णे हौक मोर मति ॥५९॥
*शुन उद्धव —प्रिय उद्धव, कृपया सुनो; सत्य —सत्य; कृष्ण —भगवान् कृष्ण; आमार तनय —मेरा पुत्र; तेंहो —वह; ईश्वर —ईश्वर; हेन —इस प्रकार; यदि —यदि; तोमार —तुम्हारा; मने —मन; लय —लेता है; तथापि —तथापि; ताँहाते —उसको; रहु —हो; मोर —मेरा; मन:-वृत्ति —मानसिक भाव; तोमार —तुम्हारा; ईश्वर-कृष्णे —भगवान् कृष्ण में; हौक —होने दो; मोर —मेरा; मति —ध्यान।*


### अनुवाद
‘‘हे उद्धव, कृपया सुनो। यह सच है कि कृष्ण मेरा पुत्र है, किन्तु फिर भी यदि तुम सोचते हो कि वह ईश्वर है, तो भी उसके लिए मैं अपने पुत्र का भाव ही रखूँगा। अतएव मेरी प्रार्थना है कि मेरा मन तुम्हारे भगवान् कृष्ण के प्रति अनुरक्त हो।


## Verse ad/6/60
मनसो वृत्तयो न: स्यु: कृष्ण-पादाम्बुजाश्रया: ।
वाचोऽभिधायिनीर्नाम्नां कायस्तत्प्रह्वणादिषु ॥६०॥
*मनस: —मन की; वृत्तय: —वृत्तियाँ, मनोवृत्तियाँ (सोचना, अनुभव करना तथा इच्छा करना); न: —हमारी; स्यु: —होने दो; कृष्ण —भगवान् कृष्ण के; पाद-अम्बुज —चरणकमल; आश्रया: —आश्रित; वाच: —वचन; अभिधायिनी: —बोलना, उच्चारण करना; नाम्नाम् —उनके नामों का; काय: —शरीर; तत् —उनको; प्रह्वण-आदिषु —उनको नमन आदि करना।*


### अनुवाद
‘‘हमारे मन तुम्हारे भगवान् कृष्ण के चरणों में अनुरक्त हों, हमारी जिह्वाएँ उनके पवित्र नामों का कीर्तन करें और हमारे शरीर उनके समक्ष दण्डवत् प्रणाम करें।


## Verse ad/6/61
कर्मभिर्भ्राम्यमाणानां यत्र क्वापीश्वरेच्छया ।
मङ्गलाचरितैर्दानै रतिर्न: कृष्ण ईश्वरे ॥६१॥
*कर्मभि: —कार्यकलापों से; भ्राम्यमाणानाम् —भौतिक ब्रह्माण्ड में भ्रमण करनेवालों का; यत्र —जहाँ भी; क्व अपि —कहीं भी; ईश्वर-इच्छया —ईश्वर की परम इच्छा से; मङ्गल-आचरितै: —शुभ कर्मों से; दानै: —दान तथा परोपकार; रति: —आकर्षण; न: —हमारा; कृष्णे —कृष्ण में; ईश्वरे —ईश्वर।*


### अनुवाद
‘‘हम ईश्वर की इच्छा से अपने कर्मवश भौतिक ब्रह्माण्ड में जहाँ भी भ्रमण करें, हमारे पुण्यकर्म भगवान् कृष्ण के प्रति हमारी अनुरक्ति को बढ़ाते रहें।’’


### तात्पर्य
उपर्युक्त श्लोक श्रीमद्भागवत (१०.४७.६६-६७) से लिया गया है, जिन्हें महाराज नन्द तथा उनके संगी वृन्दावनवासियों ने मथुरा से आये उद्धव से कहा था।


## Verse ad/6/62
श्रीदामादि व्रजे यत सखार निचय ।
ऐश्वर्य-ज्ञान-हीन, केवल-सख्य-मय ॥६२॥
*श्रीदामा-आदि —कृष्ण के श्रीदामा आदि मित्र; व्रजे —वृन्दावन में; यत —सब; सखार —मित्रों का; निचय —समूह; ऐश्वर्य —ऐश्वर्य का; ज्ञान —ज्ञान; हीन —बिना; केवल —केवल; सख्य-मय —सख्यमय।*


### अनुवाद
भगवान् कृष्ण के वृन्दावन के मित्र, जिनमें श्रीदामा मुख्य हैं, उनके प्रति शुद्ध सख्य प्रेम रखते हैं। उन्हें भगवान् के ऐश्वर्यों का कोई ज्ञान नहीं है।


## Verse ad/6/63
कृष्ण-सङ्गे युद्ध करे, स्कन्धे आरोहण ।
तारा दास्य-भावे करे चरण-सेवन ॥६३॥
*कृष्ण-सङ्गे —कृष्ण के साथ; युद्ध करे —युद्ध करते हैं; स्कन्धे —उनके कन्धों पर; आरोहण —चढ़कर; तारा —वे; दास्य-भावे —भगवान् कृष्ण के दास की भावना में; करे —करते हैं; चरण-सेवन —चरणकमलों की सेवा।*


### अनुवाद
यद्यपि वे भगवान् से लड़ते हैं और उनके कन्धों पर चढ़ जाते हैं, किन्तु दास्यभाव में वे उनके चरणकमलों की पूजा करते हैं।


## Verse ad/6/64
पाद-संवाहनं चक्रु: केचित्तस्य महात्मन: ।
अपरे हत-पाप्मानो व्यजनै: समवीजयन् ॥६४॥
*पाद-संवाहनम् —पाँव दबाना; चक्रु: —किया; केचित् —उनमें से कुछ; तस्य —भगवान् कृष्ण की; महा-आत्मन: —भगवान् की; अपरे —अन्य; हत —नष्ट किया; पाप्मान: —जिनके पापी जीवनों के कर्मो के फल; व्यजनै: —हाथ में लिए पंखों से; समवीजयन् —पंखा झला।*


### अनुवाद
‘‘पूर्ण पुरुषोत्तम भगवान् कृष्ण के कुछ मित्र उनके पाँव दबाते थे और अन्य मित्र, जिनके पाप-कर्मफल नष्ट हो चुके थे, अपने हाथ में पंखा लेकर उन पर पंखा झलते थे।’’


### तात्पर्य
यह श्लोक श्रीमद्भागवत (१०.१५.१७) से लिया गया है। इसमें यह बतलाया गया है कि तालवन में धेनुकासुर का वध करने के बाद भगवान् कृष्ण तथा बलराम गोप-बालकों के साथ किस तरह खेल रहे थे।


## Verse ad/6/65-66
कृष्णेर प्रेयसी व्रजे यत गोपी-गण ।
याँर पद-धूलि करे उद्धव प्रार्थन ॥६५॥
याँ-सबार उपरे कृष्णेर प्रिय नाहि आन ।
ताँहारा आपनाके करे दासी-अभिमान ॥६६॥
*कृष्णेर —भगवान् कृष्ण की; प्रेयसी —प्रेमिकाएँ; व्रजे —वृन्दावन में; यत —सब; गोपी-गण —गोपियाँ; याँर —जिनका; पद-धूलि —चरणरज; करे —करती हैं; उद्धव —उद्धव; प्रार्थन —चाहते हैं; याँ-सबार —उनमें से सब; उपरे —परे; कृष्णेर —भगवान् कृष्ण के; प्रिय —प्रिय; नाहि —नहीं है; आन —अन्य कोई; ताँहारा —वे सब; आपनाके —स्वयं को; करे —करते हैं; दासी-अभिमान —दासी होने का अभिमान।*


### अनुवाद
यहाँ तक कि वृन्दावन में भगवान् कृष्ण की प्रेयसी गोपियाँ भी, जिनके चरणों की धूल की कामना श्री उद्धव ने की थी और जिनसे बढ़कर कृष्ण को अन्य कोई भी प्रिय नहीं है, अपने आपको कृष्ण की दासियाँ मानती हैं।


## Verse ad/6/67
व्रज-जनार्ति-हन्वीर योषितां
निज-जन-स्मय-ध्वंसन-स्मित ।
भज सखे भवत्किङ्करी: स्म नो
जल-रुहाननं चारु दर्शय ॥६७॥
*व्रज-जन-आर्ति-हन् —जो वृन्दावनवासियों की दु:खदायक दशाओं को कम करता है; वीर —वीर का; योषिताम् —स्त्रियों का; निज —निजी; जन —साथियों का; स्मय —अभिमान; ध्वंसन —नाश करके; स्मित —जिनकी मुसकान; भज —पूजा करते हैं; सखे —हे मित्र; भवत्-किङ्करी: —आपकी दासियाँ; स्म —निश्चित रूप से; न: —हमें; जल-रुह-आननम् —ठीक कमल पुष्प की भाँति मुख है जिनका; चारु —आकर्षण; दर्शय —दिखाओ।*


### अनुवाद
‘‘हे प्रभु, हे वृन्दावन के निवासियों के कष्टों के हर्ता! हे समस्त स्त्रियों के नायक! अपनी मृदु मधुर मुस्कान से अपने भक्तों के गर्व को नष्ट करने वाले हे भगवान्! हे सखे! हम आपकी दासियाँ हैं। कृपया हमारी इच्छापूर्ति करें और हमें अपने आकर्षक कमलमुख का दर्शन प्रदान करें।’’


### तात्पर्य
यह श्लोक गोपियों के साथ कृष्ण के रासनृत्य से सम्बन्धित है और श्रीमद्भागवत (१०.३१.६) से लिया गया है। जब कृष्ण नृत्य के बीच से ही अपनी संगिनियों से अदृश्य हो गये, तो गोपियों ने कृष्ण के विरह में ऐसा गाया।


## Verse ad/6/68
अपि बत मधु-पुर्यामार्य-पुत्रोऽधुनास्ते
स्मरति स पितृ-गेहान्सौम्य बन्धूंश्च गोपान् ।
क्वचिदपि स कथां न: किङ्करिणां गृणीते
भुजमगुरु-सुगन्धं मूर्ध्न्यधास्यत्कदा नु ॥६८॥
*अपि —निश्चित रूप से; बत —शोचनीय, दु:खप्रद; मधु-पुर्याम् —मथुरा नगरी में; आर्य-पुत्र: —नन्द महाराज के पुत्र; अधुना —अब; आस्ते —रहते हैं; स्मरति —याद करते हैं; स: —वे; पितृ-गेहान् —उनके पिता के घरेलु कामकाज; सौम्य —हे महात्मा (उद्धव); बन्धून् —उनके बहुत से मित्र; च —तथा; गोपान् —गोप; क्वचित् —कभी-कभी; अपि —अथवा; स: —वे; कथाम् —बातें करते हैं; न: —हमारी; किङ्करीणाम् —दासियों की; गृणीते —बात करते हैं; भुजम् —भुजा; अगुरु-सु-गन्धम् —अगरु की सुगन्ध वाला; मूर्ध्नि —सिर पर; अधास्यत् —रखेंगी; कदा —कब; नु —हो सकता है।*


### अनुवाद
‘‘हे उद्धव! यह सचमुच दु:ख की बात है कि कृष्ण मथुरा में वास कर रहे हैं। क्या उन्हें अपने पिता के घरेलु कार्यों, अपने मित्रों तथा ग्वालबालों की याद आती है? हे महात्मा! क्या वे कभी हम दासियों के विषय में बात करते हैं? वे कब हमारे मस्तकों को अपने अगुरु-सुगन्धित हाथ से स्पर्श करेंगे?’’


### तात्पर्य
यह श्लोक भी श्रीमद्भागवत (१०.४७.२१) में भ्रमर गीत अनुभाग में आया है। जब उद्धव वृन्दावन आये, तो कृष्ण के पूर्ण वियोग में श्रीमती राधरानी ने इस प्रकार गाया था।


## Verse ad/6/69-70
ताँ-सबार कथा रहु,——श्रीमती राधिका ।
सबा हैते सकलांशे परम-अधिका ॥६९॥
तेंहो याँर दासी हैञा सेवेन चरण ।
याँर प्रेम-गुणे कृष्ण बद्ध अनुक्षण ॥७०॥
*ताँ-सबार —गोपियों की; कथा —बातचीत; रहु —छोड़ दो; श्रीमती राधिका —श्रीमती राधारानी; सबा हैते —उन सब की अपेक्षा; सकल-अंशे —हर पहलू से; परम-अधिका —सर्वोच्च उन्नत; तेंहो —वह भी; याँर —जिनकी; दासी —दासी; हैञा —होकर; सेवेन —पूजा करती है; चरण —चरणकमल; याँर —जिनके; प्रेम-गुणे —प्रेम गुणों के कारण; कृष्ण —भगवान् कृष्ण; बद्ध —अनुगृहीत, बद्ध; अनुक्षण —सदा।*


### अनुवाद
अन्य गोपियों का तो कहना ही क्या, यहाँ तक कि श्रीमती राधिका, जो उन सबमें हर प्रकार से श्रेष्ठ हैं और जिन्होंने अपने प्रेम-गुणों द्वारा श्रीकृष्ण को सदा के लिए बाँध लिया है, उनकी दासी के रूप में उनकी चरण-सेवा करती हैं।


## Verse ad/6/71
हा नाथ रमण प्रेष्ठ क्वासि क्वासि महा-भुज ।
दास्यास्ते कृपणाया मे सखे दर्शय सन्निधिम् ॥७१॥
*हा —हे; नाथ —मेरे स्वामी; रमण —हे मेरे पति; प्रेष्ठ —हे मेरे परम प्रिय; क्व असि क्व असि —आप कहाँ हैं, आप कहाँ हैं; महा-भुज —महाभुजा वाले; दास्या: —दासी की; ते —आप; कृपणाया: —आपकी अनुपस्थिति से अत्यन्त दु:खी; मे —मुझे; सखे —हे सखी; दर्शय —दिखाओ; सन्निधिम् —आपकी निकटता।*


### अनुवाद
‘‘हे नाथ! हे मेरे पति! हे परम प्रिय! हे बलिष्ठ भुजाओं वाले! आप कहाँ हैं? आप कहाँ हैं? हे सखे, अपनी दासी के समक्ष आप प्रकट क्यों नहीं होते, जो आपकी अनुपस्थिति के कारण अत्यन्त दु:खी है?’’


### तात्पर्य
यह श्लोक श्रीमद्भागवत (१०.३०.३९) से लिया गया है। जब रासनृत्य अपने चरम वेग पर था, तब कृष्ण अन्य सारी गोपियों को छोड़कर केवल श्रीमती राधारानी को ही अपने साथ ले गये। उस समय सारी गोपियाँ विलाप करने लगीं और अपने पद से गर्वित श्रीमती राधारानी ने कृष्ण से प्रार्थना की कि वे जहाँ चाहें वहाँ उन्हें उठाकर ले चलें। तब कृष्ण तुरन्त उस स्थान से अन्तर्धान हो गये और श्रीमती राधारानी विलाप करने लगीं।


## Verse ad/6/72
द्वारकाते रुक्मिण्यादि यतेक महिषी ।
ताँहाराओ आपनाके माने कृष्ण-दासी ॥७२॥
*द्वारकाते —द्वारकाधाम में; रुक्मिणी-आदि —रुक्मिणी आदि; यतेक —वे सब; महिषी —रानियाँ; ताँहाराओ —वे सब भी; आपनाके —स्वयं; माने —मानती हैं; कृष्ण-दासी —कृष्ण की दासियाँ।*


### अनुवाद
द्वारकाधाम में रुक्मिणी इत्यादि सारी रानियाँ भी अपने आपको भगवान् कृष्ण की दासियाँ मानती हैं।


## Verse ad/6/73
चैद्याय मार्पयितुमुद्यत-कार्मुकेषु
राजस्वजेय-भट-शेखरिताङ्घ्रि-रेणु: ।
निन्ये मृगेन्द्र इव भागमजावि-यथात्
तच्छ्री-निकेत-चरणोऽस्तु ममार्चनाय ॥७३॥
*चैद्याय —शिशुपाल को; मा —मुझे; अर्पयितुम् —दान में देना; उद्यत —उठाए; कार्मुकेषु —जिनके धनुष बाण; राजसु —जरासंघ राजाओं आदि में; अजेय —अजेय; भट —सैनिकों की; शेखरित-अङ्घ्रि-रेणु: —जिनके चरणकमलों की धूलि मुकुट है; निन्ये —बल से ले गये; मृग-इन्द्र: —शेर; इव —की तरह; भागम् —भाग; अज —बकरियों का; अवि —तथा भेड़ों का; यथात् —उनके बीच से; तत् —वे; श्री-निकेत —लक्ष्मी के आश्रय का; चरण: —चरणकमल; अस्तु —हो; मम —मेरी; अर्चनाय —अर्चना के लिए।*


### अनुवाद
‘‘जब जरासन्ध तथा अन्य राजा अपने अपने धनुष-बाण उठाये मुझे शिशुपाल को दान रूप देने को उद्यत थे, तो उन्होंने मुझे उनके बीच से बलपूर्वक उसी प्रकार खींच लिया, जिस प्रकार सिंह अपना भाग भेड़ों और बकरियों के बीच में से ले जाता है। अत: उनके चरणकमलों की धूलि अजेय सैनिकों का ताज है। वे चरणकमल जो लक्ष्मीजी के आश्रय हैं, मेरी पूजा के अभीष्ट बनें।’’


### तात्पर्य
यह श्लोक श्रीमद्भागवत (१०.८३.८) से लिया गया है, जिसे महाराणी रुक्मिणी ने कहा था।


## Verse ad/6/74
तपश्चरन्तीमाज्ञाय स्व-पाद-स्पर्शनाशया ।
सख्योपेत्याग्रहीत्पाणिं साहं तद्गृह-मार्जनी ॥७४॥
*तप: —तपस्या; चरन्तीम् —करते हुए; आज्ञाय —जानते हुए; स्व-पाद-स्पर्शन —उनके चरण-स्पर्श करने की; आशया —इच्छा से; सख्या —उनके मित्र अर्जुन के साथ; उपेत्य —आकर; अग्रहीत् —स्वीकार किया; पाणिम् —मेरा हाथ; सा —वह स्त्री; अहम् —मैं; तत् —उनकी; गृह-मार्जनी —घर को साफ करने वाली।*


### अनुवाद
‘‘यह जानते हुए कि मैं उनके चरणकमलों का स्पर्श पाने के लिए तपस्या कर रही हूँ, वे अपने मित्र अर्जुन के साथ आये और उन्होंने मेरा पाणिग्रहण किया। फिर भी मैं श्रीकृष्ण के घर का फर्श बुहारने में लगी हुई मात्र एक दासी हूँ।’’


### तात्पर्य
पिछले श्लोक की तरह यह श्लोक भी श्रीमद्भागवत (१०.८३.११) का है और समन्तपंचक में कुरुवंश तथा यदुवंश की स्त्रियों की भेंट से सम्बन्धित है। उस भेंट में कृष्ण की रानी कालिन्दी ने द्रौपदी से इस प्रकार कहा था।


## Verse ad/6/75
आत्मारामस्य तस्येमा वयं वै गृह-दासिका: ।
सर्व-सङ्ग-निवृत्त्याद्धा तपसा च बभूविम ॥७५॥
*आत्मारामस्य —भगवान् की जो आत्माराम (आत्म सन्तुष्ट) हैं; तस्य —उनकी; इमा: —सब; वयम् —हम; वै —निश्चय ही; गृह-दासिका: —घर की दासियाँ; सर्व —सब; सङ्ग —संगति; निवृत्त्या —पूर्णतया निवृत्त होकर; अद्धा —सीधे; तपसा —तपस्या के कारण; च —भी; बभूविम —हम हो गई हैं।*


### अनुवाद
‘‘हम अपनी तपस्या तथा सारी आसक्तियों के त्याग से, अपने में ही सन्तुष्ट रहने वाले पूर्ण पुरुषोत्तम भगवान् कृष्ण के घर की दासियाँ बन पाई हैं।’’


### तात्पर्य
यह श्लोक श्रीमद्भागवत (१०.८३.३९) से लिया गया है, जिसमें उसी घटना के समय कृष्ण की अन्य रानी लक्ष्मणा ने द्रौपदी से ये वचन कहे थे।


## Verse ad/6/76
आनेर कि कथा, बलदेव महाशय ।
याँर भाव——शुद्ध-सख्य-वात्सल्यादि-मय ॥७६॥
*आनेर —दूसरों का; कि कथा —क्या कहना; बलदेव —भगवान् बलदेव; महाशय —भगवान्; याँर —उनका; भाव —भाव; शुद्ध-सख्य —शुद्ध मित्रता; वात्सल्य-आदि-मय —पैतृक स्नेह के साथ।*


### अनुवाद
औरों की बात छोड़िये, यहाँ तक कि भगवान् बलदेव भी शुद्ध सख्य तथा वात्सल्य-प्रेम जैसी भावनाओं से पूर्ण हैं।


### तात्पर्य
यद्यपि पूर्ण पुरुषोत्तम भगवान् बलदेव का आविर्भाव भगवान् कृष्ण के जन्म से पहले हो चुका था, जिससे वे कृष्ण के पूज्य अग्रज थे, किन्तु वे भी कृष्ण के नित्य सेवक की तरह कार्य किया करते थे। परव्योम में सारे वैकुण्ठ-लोकों में कृष्ण के चतुर्व्यूह रूपों की प्रधानता रहती है। ये बलदेव के प्रत्यक्ष विस्तार हैं। यह भगवान् की अपनी विशेषता है कि परव्योम का हर व्यक्ति अपने आपको भगवान् का सेवक मानता है। सामाजिक प्रथा के अनुसार भले ही कोई कृष्ण से वरिष्ठ हो, किन्तु तथ्य तो यह है कि सभी लोग कृष्ण की सेवा में लगे रहते हैं। अतएव परव्योम में या भौतिक व्योम में, सभी विभिन्न लोकों में, न तो कोई भगवान् से आगे जा सकता है न उनसे सेवा करा सकता है। इसके विपरीत, हर कोई भगवान् कृष्ण की सेवा में लगा रहता है। फलत: जो व्यक्ति भगवान् की जितनी अधिक सेवा करता है, वह उतना ही महत्त्वपूर्ण बनता है और इसके विपरीत, जो जितना ही कृष्ण की दिव्य सेवा से विहीन होता है, वह उतना ही भौतिक कल्मष रूपी दुर्भाग्य को आमंत्रण देता है। भौतिक जगत् में यद्यपि सारे भौतिकतावादी ईश्वर से एक होना चाहते हैं या उनसे स्पर्धा करना चाहते हैं, किन्तु हर व्यक्ति प्रत्यक्ष या अप्रत्यक्ष रूप से भगवान् की सेवा में लगा रहता है। जो व्यक्ति जितना ही अधिक कृष्ण की सेवा को भूल जाता है, वह उतना ही अधिक मृत:प्राय है। अतएव जब किसी में शुद्ध कृष्णभावना उत्पन्न होती है, तो वह तुरन्त ही कृष्ण के प्रति नित्य दास्यभाव उत्पन्न कर लेता है।


## Verse ad/6/77
तेंहो आपनाके करेन दास-भावना ।
कृष्ण-दास-भाव विनु आछे कोन जना ॥७७॥
*तेंहो —वे भी; आपनाके —स्वयं; करेन —करते हैं; दास-भावना —दास की भावना; कृष्ण-दास-भाव —कृष्ण के दास होने का विचार; विनु —बिना; आछे —है; कोन —कौन; जना —व्यक्ति।*


### अनुवाद
वे भी अपने आपको भगवान् कृष्ण का दास समझते हैं। निस्सन्देह, ऐसा कौन होगा जो भगवान् कृष्ण का दास होने का यह भाव न रखता हो?


## Verse ad/6/78
सहस्र-वदने येंहो शेष-सङ्कर्षण ।
दश देह धरि’ करे कृष्णेर सेवन ॥७८॥
*सहस्र-वदने —सहस्र मुखों से; येंहो —जो; शेष-सङ्कर्षण —भगवान् शेष, संकर्षण के अवतार; दश —दस; देह —शरीर; धरि’ —स्वीकार करके; करे —करते हैं; कृष्णेर —भगवान् कृष्ण की; सेवन —सेवा।*


### अनुवाद
वे जो शेष रूपी संकर्षण हैं, वे अपने हजारों मुखों से, दस रूपों को प्रकट करके श्रीकृष्ण की सेवा करते हैं।


## Verse ad/6/79
अनन्त ब्रह्माण्डे रुद्र——सदाशिवेर अंश ।
गुणावतार तेंहो, सर्व-देव-अवतंस ॥७९॥
*अनन्त —असीम; ब्रह्माण्डे —ब्रह्माण्डों में; रुद्र —शिवजी; सदाशिवेर अंश —सदाशिव के अंश; गुण-अवतार —गुण अवतार; तेंहो —वे भी; सर्व-देव-अवतंस —सभी देवताओं के भूषण।*


### अनुवाद
सदाशिव के विस्ताररूप रुद्र, जो असंख्य ब्रह्माण्डों में प्रकट होते हैं और अनन्त ब्रह्माण्डों में देवताओं के अलंकार हैं, वे एक गुणावतार भी हैं।


### तात्पर्य
रुद्र या शिवजी के ग्यारह विस्तार हैं, जो इस प्रकार हैं—अजैकपात, अहिब्रध्न, विरूपाक्ष, रैवत, हर, बहुरूप, देवश्रेष्ठ, त्र्यम्बक, सावित्र, जयन्त, पिनाकी तथा अपराजित। इनके अतिरिक्त रुद्र के आठ रूप हैं, जो पृथ्वी, जल, अग्नि, वायु, आकाश, सूर्य, चन्द्रमा तथा सोमयाजी कहे जाते हैं। सामान्यतया इन रुद्रों के पाँच मुख, तीन नेत्र तथा दस भुजाएँ होती हैं। कभी-कभी रुद्र की तुलना ब्रह्मा से की जाती है और वे जीव माने जाते हैं। किन्तु जब रुद्र की व्याख्या पूर्ण पुरुषोत्तम भगवान् के अंश विस्तार के रूप में की जाती है, तब उनकी तुलना शेष से की जाती है। इसलिए शिवजी एकसाथ भगवान् विष्णु के विस्तार तथा सृष्टि का संहार करने में सक्षम होने के कारण जीव माने जाते हैं। भगवान् विष्णु के अंशरूप में वे हर कहलाते हैं और भौतिक गुणों से अतीत होते हैं, किन्तु तमोगुण के सम्पर्क में आने पर वे प्रकृति के भौतिक गुणों द्वारा कलुषित प्रतीत होते हैं। इसकी व्याख्या श्रीमद्भागवत तथा ब्रह्म-संहिता में की गई है। श्रीमद्भागवत के दसवें स्कंध में कहा गया है कि जब प्रकृति जड़ अव्यक्त अवस्था में रहती है, तब उससे रुद्र का सान्निध्य होता है, किन्तु जब प्रकृति के गुण क्षुब्ध हो उठते हैं, तो वे दूर से प्रकृति के साथ रहते हैं। ब्रह्म-संहिता में विष्णु तथा शिवजी के बीच जो सम्बन्ध है, उसकी उपमा दूध तथा दही से दी गई है। दूध में कुछ पदार्थ मिलाकर दही बनाया जाता है और दूध तथा दही में समान पदार्थ होने पर भी उनके कार्य भिन्न-भिन्न हैं। इसी प्रकार शिवजी भगवान् विष्णु के अंश हैं, फिर भी जगत् के संहार में भाग लेने के कारण वे उसी तरह बदले गये माने जाते हैं, जिस प्रकार दूध दही में बदल जाता है। पुराणों में शिवजी को कभी ब्रह्मा के सिरों से, तो कभी विष्णु के सिर से प्रकट होते दिखाया जाता है। संहारकर्ता रुद्र का जन्म संकर्षण से होता है, जो सारी सृष्टि को जला सकते हैं। वायुपुराण में वर्णन मिलता है कि सदाशिव एक वैकुण्ठ-लोक में रहते हैं। ये सदाशिव भगवान् कृष्ण के लीलावतार के प्रत्यक्ष विस्तार होते हैं। कहा जाता है कि सदाशिव (शम्भु) इन्हीं वैकुण्ठलोकों के सदाशिव (भगवान् विष्णु) के अंश हैं और उनकी प्रेयसी महामाया लक्ष्मी या रमादेवी की अंश है। महामाया भौतिक प्रकृति का उद्गम या जन्मस्थान है।


## Verse ad/6/80
तेंहो करेन कृष्णेर दास्य-प्रत्याश ।
निरन्तर कहे शिव, ‘मुञि कृष्ण-दास’ ॥८०॥
*तेंहो —वे; करेन —करते हैं; कृष्णेर —भगवान् कृष्ण के; दास्य-प्रत्याश —दास होने की प्रत्याशा; निरन्तर —निरन्तर; कहे —कहते हैं; शिव —शिवजी; मुञि —मैं; कृष्ण-दास —कृष्ण का दास।*


### अनुवाद
वे भी भगवान् कृष्ण के दास ही बनने की कामना करते हैं। श्री सदाशिव हमेशा यही कहते हैं, ‘‘मैं भगवान् कृष्ण का दास हूँ।’’


## Verse ad/6/81
कृष्ण-प्रेमे उन्मत्त, विह्वल दिगम्बर ।
कृष्ण-गुण-लीला गाय, नाचे निरन्तर ॥८१॥
*कृष्ण-प्रेमे —कृष्ण-प्रेम में; उन्मत्त —उन्मत्त; विह्वल —विह्वल; दिगम्बर —नग्न; कृष्ण —भगवान् कृष्ण के; गुण —गुण; लीला —लीलाएँ; गाय —गाते हैं; नाचे —नाचते हैं; निरन्तर —निरन्तर।*


### अनुवाद
कृष्ण के प्रेम में उन्मत्त होकर वे विह्वल बन जाते हैं और बिना वस्त्र के निरन्तर नृत्य करते रहते हैं तथा भगवान् कृष्ण के गुणों एवं उनकी लीलाओं के विषय में गाते रहते हैं।


## Verse ad/6/82
पिता-माता-गुरु-सखा-भाव केने नय ।
कृष्ण-प्रेमेर स्वभावे दास्य-भाव से करय ॥८२॥
*पिता —पिताश्री; माता —माताश्री; गुरु —गुरू; सखा —मित्र; भाव —भाव; केने नय —होने दो; कृष्ण-प्रेमेर —कृष्ण-प्रेम का; स्वभावे —सहज स्वभाव; दास्य भाव —दास बनने की भावना; से —वह; करय —करता है।*


### अनुवाद
सारे भाव, चाहे वे पिता के, माता के, गुरु के या मित्र के हों, दास्यभाव से पूरित हैं। कृष्ण-प्रेम का यही स्वभाव है।


## Verse ad/6/83
एक कृष्ण——सर्व-सेव्य, जगतीश्वर ।
आर यत सब,——ताँर सेवकानुचर ॥८३॥
*एक कृष्ण —एक भगवान् कृष्ण; सर्व-सेव्य —सभी से सेव्य होने के योग्य; जगत्-ईश्वर —ब्रह्माण्ड के स्वामी; आर यत सब —बाकी सब; ताँर —उनके; सेवक-अनुचर —दासों के दास।*


### अनुवाद
ब्रह्माण्ड के एकमात्र स्वामी भगवान् कृष्ण सबके द्वारा सेव्य होने के योग्य हैं। निस्सन्देह, प्रत्येक व्यक्ति उनके दासों का दास होने के अतिरिक्त और कुछ नहीं है।


## Verse ad/6/84
सेइ कृष्ण अवतीर्ण——चैतन्य-ईश्वर ।
अतएव आर सब,——ताँहार किङ्कर ॥८४॥
*सेइ —वे; कृष्ण —भगवान् कृष्ण; अवतीर्ण —अवतरित हुए; चैतन्य-ईश्वर —भगवान् चैतन्य ने; अतएव —अतएव; आर —अन्य; सब —सब; ताँहार किङ्कर —उनके दास।*


### अनुवाद
वे भगवान् कृष्ण ही चैतन्य महाप्रभु के रूप में अवतरित हुए हैं। अतएव सारे लोग उनके दास हैं।


## Verse ad/6/85
केह माने, केह ना माने, सब ताँर दास ।
ये ना माने, तार हय सेइ पापे नाश ॥८५॥
*केह माने —कोई स्वीकार करता है; केह ना माने —कोई नहीं स्वीकार करता; सब ताँर दास —उनके सभी दास; ये ना माने —जो नहीं स्वीकार करता; तार —उसका; हय —होता है; सेइ —वह; पापे —पापकर्म में; नाश —नाश।*


### अनुवाद
कुछ लोग उन्हें स्वीकार करते हैं और कुछ नहीं करते, तो भी सारे लोग उनके दास हैं। जो उन्हें स्वीकार नहीं करता, वह अपने पापकर्मों से विनष्ट हो जायेगा।


### तात्पर्य
जब जीव अपनी वैधानिक स्थिति को भूल जाता है, तो वह भौतिक साधनों का भोक्ता बनने की चेष्टा करता है। कभी-कभी वह इस विचार से भी दिग्भ्रमित होता है कि पूर्ण पुरुषोत्तम भगवान् की सेवा परम पूर्ण स्तर का कार्य नहीं है। दूसरे शब्दों में, वह सोचता है कि जीव के लिए भगवान् की सेवा के अतिरिक्त और भी अन्य कार्य हैं। ऐसा मूर्ख व्यक्ति यह नहीं जानता कि वह चाहे जिस पद पर हो, प्रत्यक्ष या अप्रत्यक्ष रूप में भगवान् के सेवा-कार्यों में लगा रहता है। वास्तव में, यदि कोई व्यक्ति भगवान् की सेवा नहीं करता, तो सारे अमंगल कार्य उसे ग्रस लेते हैं, क्योंकि भगवान् चैतन्य की सेवा सूक्ष्म जीवों का वैधानिक स्वरूप है। चूँकि जीव सूक्ष्म है, अतएव भौतिक भोग का मोह उसे खींचता है और वह अपनी वैधानिक स्थिति भूलकर पदार्थ का भोग करना चाहता है। किन्तु जब उसकी सुप्त कृष्णभावना जागृत होती है, तो वह पदार्थ की सेवा छोड़कर भगवान् की सेवा में लग जाता है। दूसरे शब्दों में, जब जीव अपनी वैधानिक स्थिति को भूला हुआ होता है, तब वह भौतिक प्रकृति पर अपना प्रभुत्व जताना चाहता है। उस समय भी वह भगवान् का दास बना रहता है, किन्तु अयोग्य या कलुषित दशा में।


## Verse ad/6/86
चैतन्येर दास मुञि, चैतन्येर दास ।
चैतन्येर दास मुञि, ताँर दासेर दास ॥८६॥
*चैतन्येर —चैतन्य महाप्रभु का; दास —दास; मुञि —मैं; चैतन्येर दास —भगवान् चैतन्य का दास; चैतन्येर दास मुञि —मैं चैतन्य महाप्रभु का दास हूँ; ताँर दासेर दास —उनके दास का दास।*


### अनुवाद
‘‘मैं चैतन्य महाप्रभु का दास हूँ, मैं चैतन्य महाप्रभु का दास हूँ। मैं चैतन्य महाप्रभु का दास हूँ और उनके दासों का दास हूँ।’’


## Verse ad/6/87
एत बलि’ नाचे, गाय, हुङ्कार गम्भीर ।
क्षणेके वसिला आचार्य हैञा सुस्थिर ॥८७॥
*एत बलि’ —यह कहकर; नाचे —नाचते हैं; गाय —गाते हैं; हुङ्कार —ऊँचे स्वर में; गम्भीर —गम्भीर; क्षणेके —क्षण में; वसिला —बैठते हैं; आचार्य —अद्वैत आचार्य; हैञा सु-स्थिर —अत्यन्त धीर होकर।*


### अनुवाद
यह कहकर अद्वैत प्रभु नाचते हैं तथा जोर-जोर से गाते हैं। फिर अगले क्षण वे चुप होकर बैठ जाते हैं।


## Verse ad/6/88
भक्त-अभिमान मूल श्री-बलरामे ।
सेइ भावे अनुगत ताँर अंश-गणे ॥८८॥
*भक्त-अभिमान —अपने आपको भक्त समझना; मूल —मूल; श्री-बलरामे —भगवान् बलराम में; सेइ भावे —उसी भाव में; अनुगत —अनुगामी; ताँर अंश-गणे —उनके सभी अंश।*


### अनुवाद
निस्सन्देह, दास्य भाव के उद्गम भगवान् बलराम हैं। उनके बाद के सारे अंश इसी परमानन्द भाव से प्रभावित होते हैं।


## Verse ad/6/89
ताँर अवतार एक श्री-सङ्कर्षण ।
भक्त बलि’ अभिमान करे सर्व-क्षण ॥८९॥
*ताँर अवतार —उनका अवतार; एक —एक; श्री-सङ्कर्षण —भगवान् संकर्षण; भक्त बलि’ —भक्त के रूप में; अभिमान —अभिमान, खयाल; करे —करते हैं; सर्व-क्षण —सदा।*


### अनुवाद
उनके एक अवतार स्वरूप भगवान् संकर्षण अपने आपको उनका नित्य दास मानते हैं।


## Verse ad/6/90
ताँर अवतार आन श्री-यत लक्ष्मण ।
श्री-रामेर दास्य तिंहो कैल अनुक्षण ॥९०॥
*ताँर अवतार —उनका अवतार; आन —अन्य; श्री-यत —सभी सौन्दर्य तथा ऐश्वर्य के साथ; लक्ष्मण —भगवान् लक्ष्मण; श्री-रामेर —श्री रामचन्द्र के; दास्य —दासता; तिंहो —वे; कैल —किया; अनुक्षण —सदैव।*


### अनुवाद
उनके दूसरे अवतार लक्ष्मण जो अतीव सुन्दर एवं ऐश्वर्ययुक्त हैं, सदैव भगवान् राम की सेवा करते हैं।


## Verse ad/6/91
सङ्कर्षण-अवतार कारणाब्धि-शायी ।
ताँहार हृदये भक्त-भाव अनुयायी ॥९१॥
*सङ्कर्षण-अवतार —भगवान् संकर्षण के अवतार; कारण-अब्धि-शायी —कारण सागर में सोये हुए भगवान् विष्णु; ताँहार —उनके; हृदये —हृदय में; भक्त-भाव —भक्त होने का भाव; अनुयायी —तदनुसार।*


### अनुवाद
कारण सागर में शयन करने वाले भगवान् विष्णु, भगवान् संकर्षण के अवतार हैं, फलत: उनके हृदय में भक्त होने का भाव सदैव विद्यमान रहता है।


## Verse ad/6/92
ताँहार प्रकाश-भेद, अद्वैत-आचार्य ।
काय-मनो-वाक्ये ताँर भक्ति सदा कार्य ॥९२॥
*ताँहार —उनका; प्रकाश-भेद —पृथक् विस्तार; अद्वैत-आचार्य —अद्वैत आचार्य; काय-मन:-वाक्ये —अपने तन, मन एवं वचन से; ताँर —उनकी; भक्ति —भक्ति; सदा —सदा; कार्य —कार्य।*


### अनुवाद
अद्वैत आचार्य उनके पृथक् विस्तार हैं। वे सदैव मन, वचन तथा कर्म से उनकी भक्ति में मग्न रहते हैं।


## Verse ad/6/93
वाक्ये कहे, ‘मुञि चैतन्येर अनुचर’ ।
मुञि ताँर भक्त——मने भावे निरन्तर ॥९३॥
*वाक्ये —शब्दों से; कहे —वे कहते हैं; मुञि —मैं हूँ; चैतन्येर अनुचर —श्री चैतन्य महाप्रभु का अनुयायी; मुञि —मैं; ताञ्र —उनका; भक्त —भक्त; मने —उनके मन में; भावे —इस भाव में; निरन्तर —निरन्तर।*


### अनुवाद
वे अपनी वाणी से घोषित करते हैं, ‘‘मैं भगवान् चैतन्य का दास हूँ।’’ इस तरह अपने मन में वे सदैव सोचते हैं, ‘‘मैं उनका भक्त हूँ।’’


## Verse ad/6/94
जल-तुलसी दिया करे कायाते सेवन ।
भक्ति प्रचारिया सब तारिला भुवन ॥९४॥
*जल-तुलसी —गंगाजल एवं तुलसीदल; दिया —दिया, भेंट किया; करे —करते हैं; कायाते —तन से; सेवन —पूजा; भक्ति —भक्ति; प्रचारिया —प्रचार; सब —सब; तारिला —उद्धार किया; भुवन —ब्रह्माण्ड।*


### अनुवाद
उन्होंने गंगाजल तथा तुलसीदल अर्पित करके अपने शरीर से भगवान् की पूजा की और भक्ति के प्रचार द्वारा सारे ब्रह्माण्ड का उद्धार किया।


## Verse ad/6/95
पृथिवी धरेन येइ शेष-सङ्कर्षण ।
काय-व्यूह करि’ करेन कृष्णेर सेवन ॥९५॥
*पृथिवी —लोक; धरेन —धारण करते हैं; येइ —वे जो; शेष-सङ्कर्षण —भगवान् शेष संकर्षण; काय-व्यूह करि’ —विविध शरीरों में अपना विस्तार करके; करेन —करते हैं; कृष्णेर सेवन —भगवान् कृष्ण की सेवा।*


### अनुवाद
अपने फनों पर सारे ब्रह्माण्डों को धारण करने वाले शेष संकर्षण भगवान् कृष्ण की सेवा करने के लिए अपना विस्तार विविध शरीरों में करते हैं।


## Verse ad/6/96
एइ सब हय श्री-कृष्णेर अवतार ।
निरन्तर देखि सबार भक्तिर आचार ॥९६॥
*एइ सब —वे सभी; हय —हैं; श्री-कृष्णेर अवतार —भगवान् कृष्ण के अवतार; निरन्तर —निरन्तर; देखि —मैं देखता हूँ; सबार —सब; भक्तिर आचार —भक्त का आचरण।*


### अनुवाद
ये सभी भगवान् कृष्ण के अवतार हैं, फिर भी हम उन्हें सदैव भक्तों की तरह कार्य करते हुए पाते हैं।


## Verse ad/6/97
ए-सबाके शास्त्रे कहे ‘भक्त-अवतार’ ।
‘भक्त-अवतार’-पद उपरि सबार ॥९७॥
*ए-सबाके —वे सब; शास्त्रे —शास्त्र; कहे —कहते हैं; भक्त-अवतार —भक्त अवतार; भक्त-अवतार —भक्त के रूप में ऐसे अवतार का; पद —पद; उपरि सबार —अन्य सभी पदों से ऊपर।*


### अनुवाद
शास्त्र उन्हें भक्त-अवतार कहते हैं। ऐसे अवतार का पद अन्य सबके ऊपर है।


### तात्पर्य
पूर्ण पुरुषोत्तम भगवान् विभिन्न अवतारों में प्रकट होते हैं, किन्तु भक्त की भूमिका के रूप में उनका प्राकट्य बद्धजीवों के लिए सब ऐश्वर्यों से युक्त अन्य अवतारों की तुलना में अधिक लाभप्रद होता है। कभी-कभी बद्धजीव भगवान् के इन ऐश्वर्ययुक्त अवतारों को समझने के प्रयास में मोहग्रस्त हो जाता है। भगवान् कृष्ण ने प्रकट होकर अनेक असाधारण कार्य किये और कुछेक भौतिकतावादियों ने उन्हें गलत समझा, किन्तु जब वे भगवान् चैतन्य रूप में प्रकट हुए, तो उन्होंने अपने ऐश्वर्यों का अधिक प्रदर्शन नहीं किया, अतएव कुछ ही बद्धजीव मोहग्रस्त हुए। अनेक मूर्ख भगवान् को ठीक से न समझ पाने के कारण अपने आपको भगवान् का अवतार मान बैठते हैं, किन्तु इसका परिणाम यह होता है कि इस भौतिक शरीर का त्याग करने के बाद वे सियारों की योनि में प्रवेश करते हैं। जो लोग अवतार के वास्तविक महत्त्व को नहीं समझ पाते, उन्हें दण्डस्वरूप ऐसी ही अधम योनि में अवश्य जाना पड़ेगा। वे बद्धजीव जो झूठे अहंकार से फूले रहते हैं और परमेश्वर से एकाकार हो जाना चाहते हैं, वे मायावादी बनते हैं।


## Verse ad/6/98
एक-मात्र ‘अंशी’——कृष्ण, ‘अंश’——अवतार ।
अंशी अंशे देखि ज्येष्ठ-कनिष्ठ-आचार ॥९८॥
*एक-मात्र —मात्र एक; अंशी —सभी अवतारों के उद्गम; कृष्ण —भगवान् कृष्ण; अंश —अंश के; अवतार —अवतार; अंशी —सभी अवतारों के स्रोत; अंशे —अवतार में; देखि —हम देख सकते हैं; ज्येष्ठ —ज्येष्ठ; कनिष्ठ —कनिष्ठ; आचार —आचरण।*


### अनुवाद
भगवान् कृष्ण समस्त अवतारों के उद्गम हैं और अन्य सभी उनके अंश या अंशावतार हैं। हम देखते हैं कि पूर्ण तथा अंश क्रमश: ज्येष्ठ तथा कनिष्ठ की तरह व्यवहार करते हैं।


## Verse ad/6/99
ज्येष्ठ-भावे अंशीते हय प्रभु-ज्ञान ।
कनिष्ठ-भावे आपनाते भक्त-अभिमान ॥९९॥
*ज्येष्ठ-भावे —ज्येष्ठ होने के भाव में; अंशीते —सभी अवतारों के मूल उद्गम में; हय —है; प्रभु-ज्ञान —प्रभु के रूप में ज्ञान; कनिष्ठ-भावे —कनिष्ठ भाव में; आपनाते —स्वयं में; भक्त-अभिमान —भक्त होने का अभिमान।*


### अनुवाद
जब वे अपने आपको स्वामी मानते हैं, तब समस्त अवतारों के उद्गम में ज्येष्ठ भाव होता है और जब वे अपने आपको भक्त मानते हैं, तब उनमें कनिष्ठ भाव होता है।


### तात्पर्य
किसी वस्तु का एक अंग अंश कहलाता है और जिससे वह अंश पृथक् किया जाता है, वह पूर्ण (अंशी) कहलाता है। अतएव अंश पूर्ण (अंशी) में निहित रहता है। भगवान् पूर्ण (अंशी) हैं और भक्त उनके अंश हैं। यही भगवान् और भक्त के बीच का सम्बन्ध है। भक्तों की भी श्रेणियाँ होती हैं—जैसे ज्येष्ठ और कनिष्ठ। जब भक्त ज्येष्ठ होता है, तो वह प्रभु कहलाता है और जब छोटा होता है, तो भक्त कहलाता है। परम पूर्ण तो कृष्ण हैं, और बलदेव तथा सारे विष्णु अवतार उनके अंश हैं। अतएव भगवान् कृष्ण अपनी ज्येष्ठ स्थिति को जानते हैं और सारे विष्णु अवतार भक्तों के रूप में अपनी अपनी स्थितियों से अवगत होते हैं।


## Verse ad/6/100
कृष्णेर समता हैते बड़ भक्त-पद ।
आत्मा हैते कृष्णेर भक्त हय प्रेमास्पद ॥१००॥
*कृष्णेर —भगवान् कृष्ण के साथ; समता —समता; हैते —इसकी अपेक्षा; बड़ —बड़ा; भक्त-पद —भक्त पद; आत्मा हैते —स्वयं की अपेक्षा; कृष्णेर —भगवान् कृष्ण का; भक्त —भक्त; हय —है; प्रेम-आस्पद —प्रेम का पात्र।*


### अनुवाद
भक्त होना भगवान् कृष्ण की समता से बढ़कर है, क्योंकि भक्तगण भगवान् कृष्ण को अपने से भी अधिक प्रिय हैं।


### तात्पर्य
पूर्ण पुरुषोत्तम भगवान् से तादात्म्य की धारणा भगवान् की सनातन सेवा से निकृष्ट है, क्योंकि भगवान् कृष्ण अपने भक्तों के प्रति अपने आप से भी अधिक वत्सल हैं। श्रीमद्भागवत (९.४.६८) में भगवान् ने स्पष्ट कहा है:

‘‘भक्तगण मेरे हृदय हैं और मैं भक्तों का हृदय हूँ। मेरे भक्त मेरे अतिरिक्त अन्य किसी को नहीं जानते और इसी प्रकार मैं अपने भक्तों के अतिरिक्त अन्य किसी को नहीं जानता।’’ यही है भगवान् और उनके भक्तों के बीच का घनिष्ठ सम्बन्ध।


## Verse ad/6/101
आत्मा हैते कृष्ण भक्ते बड़ करि’ माने ।
इहाते बहुत शास्त्र-वचन प्रमाणे ॥१०१॥
*आत्मा हैते —स्वयं की अपेक्षा; कृष्ण —भगवान् कृष्ण; भक्ते —उनका भक्त; बड़ करि’ माने —बड़ा मानते हैं; इहाते —इस सम्बन्ध में; बहुत —बहुत; शास्त्र-वचन —प्रामाणिक शास्त्रों के कथन; प्रमाणे —प्रमाण।*


### अनुवाद
भगवान् कृष्ण अपने भक्तों को अपने से भी बढ़कर मानते हैं। इस सन्दर्भ में शास्त्रों में प्रचुर प्रमाण प्राप्त होते हैं।


## Verse ad/6/102
न तथा मे प्रिय-तम आत्म-योनिर्न शङ्कर: ।
न च सङ्कर्षणो न श्रीर्नैवात्मा च यथा भवान् ॥१०२॥
*न तथा —इतना नहीं; मे —मेरा; प्रिय-तम: —प्रियतम; आत्म-योनि: —ब्रह्माजी; न शङ्कर: —शंकर नहीं; न च —न ही; सङ्कर्षण: —भगवान् संकर्षण; न —न ही; श्री: —लक्ष्मी; न —न ही; एव —निश्चित रूप से; आत्मा —मैं स्वयं; च —और; यथा —जैसे; भवान् —तुम।*


### अनुवाद
‘‘हे उद्धव! तुम्हारे समान मुझे न ब्रह्मा, न शंकर, न संकर्षण, न लक्ष्मी, न स्वयं मैं ही प्रिय हूँ।’’


### तात्पर्य
यह श्लोक श्रीमद्भागवत (११.१४.१५) का है।


## Verse ad/6/103
कृष्ण-साम्ये नहे ताँर माधुर्यास्वादन ।
भक्त-भावे करे ताँर माधुर्य चर्वण ॥१०३॥
*कृष्ण-साम्ये —कृष्ण के समान स्तर पर; नहे —नहीं; ताँर —उनका; माधुर्य-आस्वादन —माधुर्य का आस्वादन करते हुए; भक्त-भावे —भक्त के भाव में; करे —करता है; ताँर —उनका; माधुर्य चर्वण —माधुर्य का आस्वादन।*


### अनुवाद
जो अपने आपको कृष्ण के समकक्ष मानते हैं, वे भगवान् कृष्ण की मधुरता का आस्वादन नहीं कर सकते। इसका आस्वादन तो केवल दास्य भाव के माध्यम से किया जा सकता है।


## Verse ad/6/104
शास्त्रेर सिद्धान्त एइ,——विज्ञेर अनुभव ।
मूढ़-लोक नाहि जाने भावेर वैभव ॥१०४॥
*शास्त्रेर —प्रामाणिक शास्त्रों का; सिद्धान्त —सार, निष्कर्ष; एइ —यह; विज्ञेर अनुभव —अनुभवी भक्तों की अनुभूति; मूढ़-लोक —मूर्ख एवं धूर्त; नाहि जाने —नहीं जानते; भावेर वैभव —भक्ति का ऐश्वर्य।*


### अनुवाद
प्रामाणिक शास्त्रों का यह निष्कर्ष अनुभवी भक्तों की अनुभूति भी है। किन्तु मूर्ख तथा धूर्त लोग भक्तिमय भावों के इस ऐश्वर्य को नहीं समझ सकते।


### तात्पर्य
जब किसी व्यक्ति को सारूप्य मुक्ति प्राप्त होती है, जिसमें विष्णु जैसा आध्यात्मिक रूप प्राप्त होता है, तब वह कृष्ण के निजी पार्षदों के सम्बन्ध का आस्वादन नहीं कर पाता। किन्तु कृष्ण के भक्त कभी-कभी उनके साथ प्रेममय सम्बन्ध के कारण अपनी पहचान भूल जाते हैं—कभी-कभी वे अपने आपको कृष्ण से एक समान मानते हैं और इस तरह और भी अधिक दिव्य रस का आस्वादन करते हैं। किन्तु सामान्य लोग अपनी मूर्खता के कारण भगवान् के दास्य रस को भूलकर हर वस्तु के मालिक बन जाना चाहते हैं। किन्तु जब कोई व्यक्ति सचमुच आध्यात्मिक ज्ञान में उन्नत होता है, तब वह बिना संकोचके भगवान् के दिव्य दास्यभाव को स्वीकार कर सकता है।


## Verse ad/6/105
भक्त-भाव अङ्गीकरि’ बलराम, लक्ष्मण ।
अद्वैत, नित्यानन्द, शेष, सङ्कर्षण ॥१०५॥

## Verse ad/6/106
कृष्णेर माधुर्य-रसामृत करे पान ।
सेइ सुखे मत्त, किछु नाहि जाने आन ॥१०६॥
*भक्त-भाव —भक्त होने का भाव; अङ्गीकरि’ —स्वीकार करके; बलराम —भगवान् बलराम; लक्ष्मण —भगवान् लक्ष्मण; अद्वैत —अद्वैत आचार्य; नित्यानन्द —भगवान् नित्यानन्द; शेष —भगवान् शेष; सङ्कर्षण —भगवान् संकर्षण; कृष्णेर —भगवान् कृष्ण के; माधुर्य —दिव्य आनन्द; रस-अमृत —ऐसे रस का अमृत; करे पान —वे पीते हैं; सेइ सुखे —ऐसे आनन्द में; मत्त —मत्त, उन्मत्त; किछु —कुछ भी; नाहि —नहीं; जाने —जानते; आन —अन्य।*


### अनुवाद
बलदेव, लक्ष्मण, अद्वैत आचार्य, भगवान् नित्यानन्द, भगवान् शेष तथा संकर्षण अपने आपको भगवान् के भक्त तथा दास मानकर भगवान् कृष्ण के दिव्य आनन्द के अमृत-रस का आस्वादन करते हैं। वे सभी इसी सुख से उन्मत्त रहते हैं और इसके अतिरिक्त दूसरा कुछ भी नहीं जानते।


## Verse ad/6/107
अन्येर आछुक्कार्य, आपने श्री-कृष्ण ।
आपन-माधुर्य-पाने हइला सतृष्ण ॥१०७॥
*अन्येर —दूसरों का; आछुक् —होने दो; कार्य —कार्य; आपने —अपना; श्री-कृष्ण —भगवान् श्रीकृष्ण; आपन-माधुर्य —अपना माधुर्य; पाने —पीने के लिए; हइला —हो गये; स-तृष्ण —अत्यन्त उत्सुक।*


### अनुवाद
औरों की तो बात ही क्या, स्वयं भगवान् कृष्ण भी अपने माधुर्य का आस्वादन करने के इच्छुक रहते हैं।


## Verse ad/6/108
स्वा-माधुर्य आस्वादिते करेन यतन ।
भक्त-भाव विनु नहे ताहा आस्वादन ॥१०८॥
*स्वा-माधुर्य —अपना माधुर्य; आस्वादिते —आस्वादन करने के लिए; करेन यतन —प्रयास करते हैं; भक्त-भाव —भक्त होने का भाव; विनु —बिना; नहे —नहीं है; ताहा —उसका; आस्वादन —आस्वादन।*


### अनुवाद
वे अपने माधुर्य का आस्वादन खुद करना चाहते हैं, किन्तु भक्त के भाव को स्वीकार किये बिना वे ऐसा नहीं कर सकते।


### तात्पर्य
भगवान् कृष्ण ने भक्त के दिव्य रस का आस्वादन करना चाहा, अतएव उन्होंने श्रीकृष्ण चैतन्य महाप्रभु के रूप में प्रकट होकर भक्त की भूमिका ग्रहण करना स्वीकार किया।


## Verse ad/6/109
भक्त-भाव अङ्गीकरि’ हैला अवतीर्ण ।
श्री-कृष्ण-चैतन्य-रूपे सर्व-भावे पूर्ण ॥१०९॥
*भक्त-भाव —भक्त होने का भाव; अङ्गीकरि’ —स्वीकार करके; हैला —हो गये; अवतीर्ण —अवतरित; श्री-कृष्ण-चैतन्य-रूपे —श्रीकृष्ण चैतन्य के रूप में; सर्व-भावे पूर्ण —सब भावों से पूर्ण।*


### अनुवाद
अतएव भगवान् कृष्ण ने भक्त के भाव को स्वीकार किया और सभी प्रकार से पूर्ण भगवान् चैतन्य के रूप में अवतरित हुए।


## Verse ad/6/110
नाना-भक्त-भावे करेन स्व-माधुर्य पान ।
पूर्वे करियाछि एइ सिद्धान्त व्याख्यान ॥११०॥
*नाना-भक्त-भावे —भक्त के विविध भाव; करेन —करते हैं; स्व-माधुर्य पान —अपने ही माधुर्य का पान करके; पूर्वे —पहले; करियाछि —मैंने चर्चा की; एइ —यह; सिद्धान्त —निष्कर्ष, सार; व्याख्यान —व्याख्यान, वर्णन।*


### अनुवाद
वे भक्त के विविध भावों के माध्यम से अपनी माधुरी का आस्वादन करते हैं। मैंने पहले ही इस सिद्धान्त की व्याख्या कर दी है।


### तात्पर्य
भगवान् श्री चैतन्य जो श्री गौरहरि के नाम से जाने जाते हैं, वे सारे रसों—यथा शान्त, दास्य, सख्य, वात्सल्य तथा माधुर्य—का आस्वादन करने में पूर्ण हैं। वे विभिन्न श्रेणियों के भक्तों के भाव को स्वीकार करके इन सम्बन्धों के समस्त रसों का आस्वादन करने में पूर्ण हैं।


## Verse ad/6/111
अवतार-गणेर भक्त-भावे अधिकार ।
भक्त-भाव हैते अधिक सुख नाहि आर ॥१११॥
*अवतार-गणेर —सभी अवतारों का; भक्त-भावे —भक्त के भाव में; अधिकार —अधिकार है; भक्त-भाव —भक्त होने का भाव; हैते —की अपेक्षा; अधिक —अधिकतर; सुख —सुख; नाहि —नहीं; आर —और कुछ।*


### अनुवाद
सारे अवतारों को भक्तों का भाव पाने का अधिकार है। इससे बढ़कर अन्य कोई आनन्द नहीं है।


### तात्पर्य
भगवान् विष्णु के विभिन्न अवतारों को भक्त रूप में अवतरित होकर भगवान् कृष्ण के सेवकों की भूमिका ग्रहण करने का अधिकार है। जब कोई अवतार अपने ईश्वरत्व के भाव को त्यागकर सेवक की भूमिका ग्रहण करते हैं, तो उन्हें पूर्ण पुरूषोत्तम भगवान् की भूमिका ग्रहण करने की अपेक्षा अधिक रस प्राप्त होता है।


## Verse ad/6/112
मूल भक्त-अवतार श्री-सङ्कर्षण ।
भक्त-अवतार तँहि अद्वैते गणन ॥११२॥
*मूल —मूल; भक्त —भक्त का; अवतार —अवतार; श्री-सङ्कर्षण —भगवान् श्री संकर्षण; भक्त-अवतार —भक्त के अवतार; तँहि —उन जैसा; अद्वैते —अद्वैत आचार्य; गणन —गिने जाते हैं।*


### अनुवाद
मूल भक्त-अवतार संकर्षण हैं। श्री अद्वैत की गिनती ऐसे ही अवतारों में की जाती है।


### तात्पर्य
यद्यपि श्री अद्वैत प्रभु विष्णु श्रेणी के हैं, किन्तु वे श्री चैतन्य महाप्रभु की दासता उनके पार्षद के रूप में प्रदर्शित करते हैं। जब भगवान् विष्णु दास के रूप में प्रकट होते हैं, तब वे भगवान् कृष्ण के भक्त का अवतार कहलाते हैं। श्री संकर्षण महावैकुण्ठ-लोकवासी विष्णु के अवतार हैं और चतुर्व्यूह अवतारों में प्रमुख हैं। वे मूल भक्त-अवतार हैं। कारण सागर में शयन करने वाले भगवान् महाविष्णु संकर्षण के दूसरे रूप हैं। वे मूल भगवान् हैं, जो जगत् के भौतिक (उपादान) तथा निमित्त कारणों पर दृष्टिपात करते हैं। अद्वैत प्रभु को महाविष्णु का अवतार माना जाता है। संकर्षण के सभी पूर्ण विस्तार भगवान् कृष्ण के अप्रत्यक्ष विस्तार हैं। इस कारण से भी अद्वैत प्रभु गौर कृष्ण के नित्य दास हैं। इसीलिए वे भक्त-अवतार माने जाते हैं।


## Verse ad/6/113
अद्वैत-आचार्य गोसाञिर महिमा अपार ।
याँहार हुङ्कारे कैल चैतन्यावतार ॥११३॥
*अद्वैत-आचार्य —अद्वैताचार्य; गोसाञिर —भगवान् की; महिमा अपार —असीम महिमा; याँहार —जिनकी; हुङ्कारे —आवाज से; कैल —हुआ; चैतन्य-अवतार —चैतन्य महाप्रभु का अवतार।*


### अनुवाद
श्री अद्वैत आचार्य की महिमाएँ अपार हैं, क्योंकि उनकी निष्ठावान हुंकार से ही इस पृथ्वी पर भगवान् श्री चैतन्य का अवतरण हो सका।


## Verse ad/6/114
सङ्कीर्तन प्रचारिया सब जगत्तारिल ।
अद्वैत-प्रसादे लोक प्रेम-धन पाइल ॥११४॥
*सङ्कीर्तन प्रचारिया —संकीर्तन के प्रचार से; सब —सब; जगत् —जगत्; तारिल —उद्धार किया, तारा; अद्वैत-प्रसादे —अद्वैत आचार्य की कृपा से; लोक —सभी लोग; प्रेम-धन पाइल —ईश्वर प्रेम रूपी धन।*


### अनुवाद
उन्होंने संकीर्तन के प्रचार द्वारा ब्रह्माण्ड का उद्धार किया। इस तरह श्री अद्वैत की कृपा से ही संसार के लोगों को भगवत्प्रेम रूपी खजाना प्राप्त हुआ।


## Verse ad/6/115
अद्वैत-महिमा अनन्त के पारे कहिते ।
सेइ लिखि, येइ शुनि महाजन हैते ॥११५॥
*अद्वैत-महिमा —अद्वैत आचार्य की महिमाएँ; अनन्त —अनन्त; के —कौन; पारे —कर सकता है, सक्षम है; कहिते —कहने के लिए; सेइ —वह; लिखि —मैं लिखता हूँ; येइ —जो कुछ; शुनि —मैं सुनता हूँ; महाजन हैते —अधिकारियों से।*


### अनुवाद
भला अद्वैत आचार्य की असीम महिमाओं का वर्णन कौन कर सकता है? यहाँ मैं वही लिख रहा हूँ, जैसा मैंने महापुरुषों से जाना है।


## Verse ad/6/116
आचार्य-चरणे मोर कोटि नमस्कार ।
इथे किछु अपराध ना लबे आमार ॥११६॥
*आचार्य-चरणे —अद्वैताचार्य के चरणकमलों में; मोर —मेरे; कोटि नमस्कार —करोड़ों बार नमस्कार करता हूँ; इथे —इस सम्बन्ध में; किछु —कुछ; अपराध —अपराध; ना लबे —कृपया न लें; आमार —मेरे।*


### अनुवाद
मैं श्री अद्वैत आचार्य के चरणकमलों पर करोड़ों बार नमस्कार करता हूँ। कृपया इसमें अपराध न मानें।


## Verse ad/6/117
तोमार महिमा——कोटि-समुद्र अगाध ।
ताहार इयत्ता कहि,——ए बड़ अपराध ॥११७॥
*तोमार महिमा —आपकी महिमाएँ; कोटि-समुद्र अगाध —कोटि कोटि समुद्रों जितनी अगाध (प्रगाढ़); ताहार —उनकी; इयत्ता —माप; कहि —मैं कहता हूँ; ए —यह; बड़ —बड़ा; अपराध —अपराध।*


### अनुवाद
आपकी महिमाएँ करोड़ों समुद्रों के समान अगाध हैं। इसकी माप की बात करना अवश्य ही महा-अपराध है।


## Verse ad/6/118
जय जय जय श्री-अद्वैत आचार्य ।
जय जय श्री-चैतन्य, नित्यानन्द आर्य ॥११८॥
*जय जय —जय जय; जय —जय हो; श्री-अद्वैत आचार्य —श्री अद्वैताचार्य की; जय जय —जय हो; श्री-चैतन्य —चैतन्य महाप्रभु की; नित्यानन्द —भगवान् नित्यानन्द; आर्य —महान्।*


### अनुवाद
श्री अद्वैत आचार्य की जय हो, जय हो! श्री चैतन्य महाप्रभु तथा श्रेष्ठ श्री नित्यानन्द प्रभु की जय हो, जय हो!


## Verse ad/6/119
दुइ श्लोके कहिल अद्वैत-तत्त्व-निरूपण ।
पञ्च-तत्त्वेर विचार किछु शुन, भक्त-गण ॥११९॥
*दुइ श्लोके — दो श्लोकों में ; कहिल — वर्णन किया है ; अद्वैत — अद्वैत ; तत्त्व-निरूपण — तत्त्व का निरूपण ; पञ्च-तत्त्वेर — पाँच तत्त्वों में से ; विचार — विचार ; किछु — कुछ ; शुन — कृपया सुनो ; भक्त-गण — हे भक्तों!*


### अनुवाद
इस तरह मैंने दो श्लोकों में अद्वैत आचार्य के तत्त्व का वर्णन किया है। हे भक्तों! अब पंचतत्त्वों के विषय में सुनिये।


## Verse ad/6/120
श्री-रूप-रघुनाथ-पदे यार आश ।
चैतन्य-चरितामृत कहे कृष्णदास ॥१२०॥
*श्री-रूप —श्रील रूप गोस्वामी; रघुनाथ —श्रील रघुनाथ दास गोस्वामी; पदे —चरणकमलों में; यार —जिनकी; आश —आशा; चैतन्य-चरितामृत —चैतन्य चरितामृत ग्रन्थ; कहे —वर्णन करता हूँ; कृष्ण-दास —श्रील कृष्णदास कविराज गोस्वामी ।*


### अनुवाद
श्री रूप तथा श्री रघुनाथ के चरणकमलों पर प्रार्थना करते हुए, सदैव उनकी कृपा की कामना करते हुए मैं, कृष्णदास, उनके चरणचिह्नों पर चलते हुए श्री चैतन्य-चरितामृत कह रहा हूँ।
